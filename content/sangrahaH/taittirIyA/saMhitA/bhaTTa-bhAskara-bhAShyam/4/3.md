---
title: प्रपाठकः 3
unicode_script: devanagari
---

## ॥  अथ चतुर्थकाण्डे तृतीयः प्रपाठकः ।
##  *चितिवर्णनम्-देवयजनग्रहाभिधानम्*
## अनुवाकः १ प्रथमचितौ अपस्याभिधानेष्टकोपधानम् ।

अग्निर्ऋषिः  

  (अथ चतुर्थाष्टके तृतीयः प्रपाठकः)।  
यस्य निःश्वसितं वेदा यो वेदेभ्योऽखिलं जगत्।  
निर्ममे तमहं वन्दे विद्यातीर्थमहेश्वरम्॥
प्रपाठके द्वितीयो हि चितिक्षेत्रं निरूपितम्।  
वाच्यास्तृतीयके पञ्च चितयोऽत्र त्रयोदश॥
अनुवाकास्त्रिभिर्द्वाभ्यां तथा द्वाभ्यां चतुष्टयात्।  
एकेन चितयो याज्या इत्यर्था अनुवाकगाः॥  
तत्र प्रथमेऽनुवाके प्रथमचितिगता अपस्याभिधाना इष्टका उच्यन्ते।  

॒## संयुक्तमन्त्रः
अ॒पान्त्वेम᳚न्थ्सादयाम्य॒पान्त्वोद्म᳚न्थ्सादयाम्य॒पान्त्वा॒ भस्म᳚न्थ्सादयाम्य॒पान्त्वा॒ ज्योति॑षि सादयाम्य॒पान्त्वाय॑ने सादयाम्यर्ण॒वे सद॑ने सीद समु॒द्रे सद॑ने सीद सलि॒ले सद॑ने सीदा॒पाङ्ख्षये॑ सीदा॒पाꣳ सधि॑षि सीदा॒पान्त्वा॒ सद॑ने सादयाम्य॒पान्त्वा॑ स॒धस्थे॑ सादयाम्य॒पान्त्वा॒ पुरी॑षे सादयाम्य॒पान्त्वा॒ योनौ॑ सादयाम्य॒पान्त्वा॒ पाथ॑सि सादयामि गाय॒त्री छन्द॑स्त्रि॒ष्टुप्छन्दो॒ जग॑ती॒ छन्दो॑ऽनु॒ष्टुप्छन्द॑ᳶ प॒ङ्क्तिश्छन्दः॑ ॥ [1]  
### मन्त्रः
अ॒पान्त्वेम᳚न्थ्सादयामि ।  

#### टीका
कल्पः “अपस्या उपदधात्यपां त्वेमन्त्सादयामीति पञ्च पुरस्तात्प्रतीचीरर्णवे सदने सीदेति पञ्च दक्षिणत उदीचरिपां त्वा सदने सादयमीति पञ्च पश्वात्प्राचीर्गायत्री छन्द इति पञ्चोत्तरतो दक्षिणा ” इति।  
तत्र प्रथमपञ्चकमन्त्रानाह— अपां त्वेमन्निति।   हे इष्टके त्वा त्वामपामेमुञ्जलसंबन्धिनि प्रवाहदिगमनप्रकारे सादयमि स्थापयामि।   एवमुत्तत्रापि योज्यम।  
### मन्त्रः
अ॒पान्त्वोद्म᳚न्थ्सादयामि ।  
#### टीका
ओद्मन्वीचीतरङ्गदिरुप उन्दने
### मन्त्रः
अ॒पान्त्वा॒ भस्म᳚न्थ्सादयामि ।  
#### टीका
भस्मन्भासके शुक्लरूपे
### मन्त्रः
अ॒पान्त्वा॒ ज्योति॑षि सादयामि ।  
#### टीका

ज्योतिषि प्रकाशनैर्मल्य इत्यर्थः।  
### मन्त्रः

अ॒पान्त्वाय॑ने सादयामि ।
#### टीका
अयने नदीकू पाद्याधारे।
### मन्त्रः
अ॒र्ण॒वे सद॑ने सीद ।  

#### टीका
अथ द्वितीयेष्टकापञ्चकमन्त्रानाह— अर्णवे सदने सीदेति।   अर्णवशब्देन सादृश्यत्प्रौढतटाकाद्युपलक्ष्यते।   तच्चापां सदनं, तस्मिन्स्थाने हे इष्टके सीदोपविश।  
### मन्त्रः
स॒मु॒द्रे सद॑ने सीद ।  

#### टीका
समुद्रः प्रसिद्धः ।  
### मन्त्रः
स॒लि॒ले  सद॑ने सीद ।  
#### टीका
सलिलशब्देनानिर्धारितविशेषो जलमात्राधार उपलक्षितः।  
### मन्त्रः
अ॒पाङ्ख्षये॑ सीद ।

#### टीका
क्षीयन्ते शुष्यन्त्यापोऽत्रेति शुष्कतटाकादीः क्षयः।  
### मन्त्रः
अ॒पाꣳ सधि॑षि सीद   ।  

#### टीका
जलेन सह मेघे धीयते स्थाप्यत इति सधीर्वर्षोपलादिः।

### मन्त्रः

अ॒पान्त्वा॒ सद॑ने सादयामि ।

#### टीका
अथ तृतीयपञ्चकमन्त्रनाह अषां त्वा सदन इति।   हे इष्टके त्वामपां सदने नद्यादौ सादयामि।  
### मन्त्रः

अ॒पान्त्वा॑ स॒धस्थे॑ सादयामि ।  
#### टीका
अद्भिः सह विद्यु दियो यत्र मेधे तिष्ठन्ति सोऽयं मेधः सधस्थः।  
### मन्त्रः

अ॒पान्त्वा॒ पुरी॑षे सादयामि ।   
#### टीका
षुरीषशब्देन नाद्यादिगताः सिकता उच्यन्ते।
### मन्त्रः

अ॒पान्त्वा॒ योनौ॑ सादयामि ।   
#### टीका
योनिशब्देन जलकारणभूतोऽग्निरुच्यते।   “अग्ने  १९७१ रापः ” इति श्रुतेः।   
### मन्त्रः

अ॒पान्त्वा॒ पाथ॑सि सादयामि ।  
#### टीका
पीयते जलं जीमूतेरत्रेति पाथः समुद्रः।
### मन्त्रः

+++(त्वं)+++गा॒य॒त्री छन्दः॑   +++(असि)+++।  
+++(त्वं)+++ त्रि॒ष्टुप्छन्दः॑   +++(असि)+++ ।  
+++(त्वं)+++ जग॑ती॒ छन्दः॑ +++(असि)+++ ।  
+++(त्वं)+++ अ॒नु॒ष्टुष्छन्दः॑  +++(असि)+++ ।  
+++(त्वं)+++ प॒ङ्क्तिश्छन्दः॑   +++(असि)+++ ।    
#### टीका

चतुर्थपञ्चकमन्त्रानाह— गायत्री छन्द इति।   हे इष्टके त्वं गायत्र्याख्यच्छन्दोरूपाऽसि।   एवमितरत्रापि।   एतैर्मन्त्रैः साध्यमुपधानं विधत्ते—
“पशुर्वा एष यदग्निर्योनिः खलु वा एषा पशोर्विक्रियते यत्प्राचीनमैष्टकाद्यजुः क्रियते रेतोऽपस्या अपस्या उप दधाति योनावेव रेतो दधाति ” [सं॰ का॰ ५ प्र॰ २ अ॰  १०] इति।  
योऽयमग्निः स एष पशुप्राप्तिहेतुत्वात्पशुरेव।   इष्टकोपवानात्पूर्वं यदङ्गजातमनुष्ठीयते तेन षशोरेषा योनिरेव विकृता भवति।   यथा लोक ऋतुकाले विकृता योनी रेतोधारणमपेक्षते तद्वदित्यर्थः।   अब्लिङ्गगतैर्मन्त्रैरुपधेया इष्टका अपस्याः।   ताश्व रेतःस्थानीयाः।   अतस्ता उपदध्यात्।   तदुपधानेन योनावेव रेतो धारितं भवति ।

सामान्येन विहितं विशेषाकारेण पुनर्विधत्ते—
“पञ्चोप दधाति पाङ्काः पशवः षशूनेवास्मै प्र जनयति ” [सं॰ का॰ ५ प्र॰ २ अ॰  १०] इति।  
अत्र पुरस्तादित्यध्याहर्तव्यम।   पूर्वस्यां दिशि पञ्चेष्टका उपदध्यात्।   सपुच्छैः पादैः पञ्चभिर्योगात्पशवः पाङ्काः।  
अथ द्वितीयपञ्चकस्य देशं विधत्ते “पञ्च दक्षिणतो वज्रो वा अपस्या वज्रेणैव यज्ञस्य दक्षिणतो रक्षाꣳस्यपहन्ति ” (सं॰ का॰ ५ प्र॰ २ अ॰  १०) इति।  
वज्रवद्वैरिनिवारणसमर्थत्वादपस्यानां वज्रत्वम्।  
अथ तृतीयपञ्चकस्य देशं विधत्ते— “पञ्च पश्वात्प्राचीरुप दधाति पश्वाद्वै प्राजीनꣳरेतो धीयते पश्र्वादेवास्मै प्राचीनꣳ रेतो दधाति ” [सं॰ का॰ ५ प्र॰ २ अ॰  १०] इति।  
प्राचीः प्राङ्मुखाः।   लोके हि पश्विमायां दिश्यवपस्थितेन प्राङ्मुखेन पुरुषेण रेतः  प्राचीनं संमुखमेव गर्भाशये स्थाप्यते।   अतो यजमानार्थमपि तथा कृतं भवति।   पूर्वपश्र्विमयोरिष्टकाः सह प्रशंसति—  १९७२ “पञ्च पुरस्तात्प्रतीचीरुप दधाति पञ्च पश्र्वात्प्राचीस्तस्मात्प्राचीनꣳ रेतो धीयते प्रतीचीः प्रजा जायन्ते ” [सं॰ का॰ ५ प्र॰ २ अ॰  १०] इति।  
प्रतीचीः प्रत्यगपवर्गाः ।   प्राच्यां प्रथमामाधाय ततः पश्विमायां द्वितीयां ततोऽपि पश्र्विनायां तृतीयेत्येषा रीतिः।   प्राचीरित्यत्र तद्विपरीता रीतिः।   लोकेऽपि पुरो योन्यभिमुखत्वेन रेतःस्थापनं, तद्विपर्ययेण प्रजननम।  
चतुर्थपञ्चकस्य देशं विधत्ते— “पञ्चोत्तरतश्छन्दस्याः पशवो वै छन्दस्याः पशूनेव प्रजातान्त्स्वमायतनमभि पर्यूहते ” [सं॰ का॰ ५ प्र॰ २ अ॰  १०] इति।  
पूर्वोपधानेन प्रजातान्वशूननेनोपधानेन स्वस्थानं प्रापयति।  
देशविशेषान्विधाय समुदायाकारेण प्रशंसति— “इयं वा अग्नेरतिदाहादविमेत्सतौ अपस्या अपश्यन्ता उपाधत्त ततो  वा इमां नात्यदहद्यदपस्या उपदधात्यस्या अनतिदाहाय ” [सं॰ का॰ ५ प्र॰ २ अ॰  १०] इति।  
अपां शान्तत्वादपस्याभिरतिदाहस्य परिहारः।

पुनः प्रकारान्तरेण प्रशंसति— “उवाच हेयमददित्स ब्रह्मणाऽन्नं यस्यैता उपधीयान्तै य उ चैना  एवं वेद ” [सं॰ का॰ ५ प्र॰ २ अ॰  १०] इति।  
यस्य यजमानस्यैता अपस्या उपधीयन्ते, योऽपि विद्वानेता (ना) अपस्या उक्तप्रकारेण जानाति, स यजमानः स च वेदिता ब्रह्मणा मुख्यया वृत्त्याऽन्नम ददिदन्नमत्त्येवमिदं वाक्यमियं पृथिव्युवाच ह। तस्मादपस्याः प्रशस्ता इति तात्पर्यार्थः।   
अत्र विनियोगसंग्रहः—
अपामपस्या दिक्ष्वेता उपधेमास्तु विंशतिः॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे द्वितीयप्रपाठके  प्रथमोऽनुवाकः ॥ १ ॥  १९७३

## अनुवाकः २ प्रथमचितौ प्राणभृदिष्टकोपधानम् ।

अग्निर्ऋषिः  

## चतुर्थकाण्डे तृतीयप्रपाठके द्वितीयोऽनुवाकः
## संयुक्तमन्त्रः

अ॒यम्पु॒रो भुव॒स्तस्य॑ प्रा॒णो भौ॑वाय॒नो व॑स॒न्तᳶ प्रा॑णाय॒नो गा॑य॒त्री वा॑स॒न्ती गा॑यत्रि॒यै गा॑य॒त्रङ्गा॑य॒त्रादु॑पा॒ꣳ॒शुरु॑पा॒ꣳ॒शोस्त्रि॒वृत्त्रि॒वृतो॑ रथन्त॒रꣳ र॑थन्त॒राद्वसि॑ष्ठ॒ ऋषि॑ᳶ प्र॒जाप॑तिगृहीतया॒ त्वया᳚ प्रा॒णङ्गृ॑ह्णामि प्र॒जाभ्यो॒ऽयन्द॑ख्षि॒णा वि॒श्वक॑र्मा॒ तस्य॒ मनो॑ वैश्वकर्म॒णङ्ग्री॒ष्मो मा॑न॒सस्त्रि॒ष्टुग्ग्रै॒ष्मी त्रि॒ष्टुभ॑ ऐ॒डमै॒डाद॑न्तर्या॒मो᳚ऽन्तर्या॒मात्प॑ञ्चद॒शᳶ प॑ञ्चद॒शाद्बृ॒हद्बृ॑ह॒तो भ॒रद्वा॑ज॒ ऋषि॑ᳶ प्र॒जाप॑तिगृहीतया॒ त्वया॒ मनः॑ [2]  गृ॒ह्णा॒मि॒ प्र॒जाभ्यो॒ऽयम्प॒श्चाद्वि॒श्वव्य॑चा॒स्तस्य॒ चख्षु॑र्वैश्वव्यच॒सव्ँव॒र्षाणि॑ चाख्षु॒षाणि॒ जग॑ती वा॒र्षी जग॑त्या॒ ऋख्ष॑म॒मृख्ष॑माच्छु॒क्रश्शु॒क्राथ्स॑प्तद॒शस्स॑प्तद॒शाद्वै॑रू॒पव्ँवै॑रू॒पाद्वि॒श्वामि॑त्र॒ ऋषि॑ᳶ प्र॒जाप॑तिगृहीतया॒ त्वया॒ चख्षु॑र्गृह्णामि प्र॒जाभ्य॑ इ॒दमु॑त्त॒राथ्सुव॒स्तस्य॒ श्रोत्रꣳ॑ सौ॒वꣳ श॒रच्छ्रौ॒त्र्य॑नु॒ष्टुप्छा॑र॒द्य॑नु॒ष्टुभ॑स्स्वा॒रꣵ स्वा॒रान्म॒न्थी म॒न्थिन॑ एकवि॒ꣳ॒श ए॑कवि॒ꣳ॒शाद्वै॑रा॒जव्ँवै॑रा॒जाज्ज॒मद॑ग्नि॒र्ऋषि॑ᳶ प्र॒जाप॑तिगृहीतया [3]  त्वया॒ श्रोत्र॑ङ्गृह्णामि प्र॒जाभ्य॑ इ॒यमु॒परि॑ म॒तिस्तस्यै॒ वाङ्मा॒ती हे॑म॒न्तो वा᳚च्याय॒नᳶ प॒ङ्क्तिर्है॑म॒न्ती प॒ङ्क्त्यै नि॒धन॑वन्नि॒धन॑वत आग्रय॒ण आ᳚ग्रय॒णात्त्रि॑णवत्रयस्त्रिꣳ॒शौ त्रि॑णवत्रयस्त्रिꣳ॒शाभ्याꣳ॑ शाक्वररैव॒ते शा᳚क्वररैव॒ताभ्या᳚व्ँवि॒श्वक॒र्मर्षि॑ᳶ प्र॒जाप॑तिगृहीतया॒ त्वया॒ वाच॑ङ्गृह्णामि प्रजाभ्यः ॥ [4]  

#### टीका
  (चतुर्थकाण्डे द्वितीयप्रपाठके द्वितीयोऽनुवाकः)
प्रथमेऽनुवाकेऽपस्या उक्ताः।   अथ द्वितीये प्राणभृत उच्यन्ते।  
कल्पः—“अयं पुरो भुव इति पञ्चाशतं प्राणभृतो दशदश प्रतिदिशमक्ष्णया दश मध्येऽन्तरा मन्तरा मुपधाय ” इति।  

### मन्त्रः
अ॒यम्पु॒रो भुवः॑  +++( असि)+++ ।  
#### टीका
तत्र पूर्वस्यां दिश्युपथेयानां दशेष्टकानां मन्त्रमाह— अयं पुरो भुव इति।   भवत्यस्माज्जगदिति भुवः।   भुवःशब्दः प्रजापतिमाचष्टे।   पुरः पूर्वस्यां दिशि अयं भुवो वर्तत इति शेषः।   हे इष्टके तद्रूपाऽसीत्यभिप्रायः।   एवमुत्तरेष्वपि वाक्येषु योज्यम्।  
### मन्त्रः
तस्य॑ प्रा॒णो भौ॑वाय॒नः +++( असि)+++ ।  
#### टीका
तस्य भुवः शब्दाभिधेयस्य प्रजापतेः संबन्धी प्राणः ।   अत एवापत्मत्वमुपचर्य भौवायनू इत्युच्यते।  
### मन्त्रः
व॒स॒न्तᳶ  प्रा॑णाय॒नः +++( असि)+++ ।    
#### टीका
तस्य च प्राणस्य श्वासवृत्तिरूपस्यापत्यत्वेनोपचस्तिः प्राणायनो वसन्त ऋतुः।   
### मन्त्रः
गा॒य॒त्री वा॑स॒न्ती +++( असि)+++ ।   
#### टीका
तस्य च वसन्तस्य संबीन्धनी वासन्ती गायत्री।
### मन्त्रः
गा॒य॒त्रि॒यै गा॑य॒त्रम् +++( असि)+++ ।    
#### टीका
तस्याश्छन्दोरूपाया गायत्र्याः संबन्धि गायत्रं साम।
### मन्त्रः
गा॒य॒त्रादु॑पा॒ꣳ॒शुः  +++( असि)+++ ।  
#### टीका
तस्माञ्च गायत्रसाम्न उत्पन्न इवोपांशुग्रहः।
### मन्त्रः
उ॒पा॒ꣳ॒शोस् त्रि॒वृत्  +++( असि)+++ ।    
#### टीका
तस्माच्चोपांशुग्रहादुत्पन्न इव त्रिवृत्स्तोमः।  
### मन्त्रः
त्रि॒वृतो॑ रथन्त॒रम्  +++( असि)+++ ।    
#### टीका
तस्माञ्च त्रिवृत्स्तोमादुत्पन्नमिव रथंतरं साम।   
### मन्त्रः
र॒थ॒न्त॒राद्वसि॑ष्ठ  ऋषि॑ः +++( असि)+++ ।    
#### टीका
तस्माद्रर्थतरसाम्न उत्पन्न इव वसिष्टाख्य ऋषिः ।
### मन्त्रः
प्र॒जाप॑तिगृहीतया॒ त्वया᳚ प्रा॒णङ्गृ॑ह्णामि  प्रजाभ्यः ।  
#### टीका

हे इष्टके यथोक्तप्रकारेण प्रजापतिप्रणवसन्तादी रूपोपचारेण प्रजापतिगृहीतया त्वया प्रजाभ्यः सर्वासां प्रजानां प्राणं गृह्णामि   १९७५ प्रजानां प्राणसिद्धये त्वामुपदधामीत्यर्थः।  

यद्यप्ययमेकवाक्यत्वादेक एव मन्त्रस्त थाऽपि प्रतीष्टकमावृत्त्या दश मन्त्राः संपद्यन्त।  
### मन्त्रः

अ॒यन्द॑ख्षि॒णा वि॒श्वक॑र्मा +++(असि)+++ ।  
तस्य॒ मनो॑ वैश्वकर्म॒णम् +++( असि)+++ ।  
ग्री॒ष्मो मा॑न॒सः +++( असि)+++ ।  
त्रि॒ष्टुग्ग्रै॒ष्मी +++( असि)+++ ।  

#### टीका
अथ दक्षिणस्यां दिश्युपधेयानामिष्टकानां मन्त्रमाह— अयं दक्षिणेति।   विश्वानि कर्माणि जगद्व्यापाररूपाणि यस्यासौ विश्वकर्मा प्रजापतिः।   दक्षिणा दक्षिणस्यां दिशि योऽयं विश्वकर्मा हे इष्टके तद्रूपात्वमसि।   प्राणवसन्तादिपरम्परेव मनोग्निष्मादिपरम्परा व्याख्येया।   
### मन्त्रः
त्रि॒ष्टुभ॑ ऐ॒डम् +++( असि)+++ ।  
ऐ॒डाद॑न्तर्या॒मः +++( असि)+++ ।  
अन्तर्या॒मात्प॑ञ्चद॒शः  +++( असि)+++ ।  
प॑ञ्चद॒शाद्बृ॒हत्  +++( असि)+++ ।  
बृ॑ह॒तो भ॒रद्वा॑ज॒ ऋषि॑ः  +++( असि)+++ ।  

प्र॒जाप॑तिगृहीतया॒ त्वया॒ मनः॑ [2]  गृ॒ह्णा॒मि  प्रजाभ्यः ॥  
#### टीका

ऐडमिति साम विशेषः।  
### मन्त्रः

अ॒यम्प॒श्चाद्वि॒श्वव्य॑चाः  +++( असि)+++ ।   
तस्य॒ चख्षु॑र्वैश्वव्यच॒सम् +++( असि)+++ ।     
व्व॒र्षाणि॑ चाख्षु॒षाणि +++( असि)+++ ।   

#### टीका
अथ पश्र्विमायां दिश्मुपधेयानामिष्टकानां मन्त्रमाह— अयं पश्चाद्विश्वेति विश्वं सर्वं जगद्व्यचति व्याप्नोतीति विश्वव्यचाः प्रजापतिः।   शेषं पूर्ववद्योजनीयम्।
### मन्त्रः
जग॑ती वा॒र्षी +++( असि)+++ ।    
#### टीका
वर्षाणि वर्षर्तुः।  
### मन्त्रः
जग॑त्या॒ ऋख्ष॑म् +++( असि)+++ ।     
अ॒मृख्ष॑माच्छु॒क्रः +++( असि)+++ ।   
शु॒क्राथ्स॑प्तद॒शः +++( असि)+++ ।     
स॒प्त॒द॒शाद्वै॑रू॒पम् +++( असि)+++ ।     

वै॒रू॒पाद्वि॒श्वामि॑त्र॒ ऋषि॑ः +++( असि)+++ ।    
प्र॒जाप॑तिगृहीतया॒ त्वया॒ चख्षु॑र्गृह्णामि  प्रजाभ्यः ।
#### टीका
ऋक्षममिति सामविशेष:।

### मन्त्रः

इ॒दमु॑त्त॒राथ्सुवः॑ +++( असि)+++ ।  
तस्य॒ श्रोत्र᳚म् +++( असि)+++ ।  
सौ॒वꣳ श॒रत् +++( असि)+++ ।  
श्रौ॒त्र्य॑नु॒ष्टुप् +++( असि)+++ ।  

#### टीका
अथोत्तरस्यां दिश्युपधेयानां मम्त्रमाह— इदमृत्तरादिशि।   सौति सर्वं जगत्प्रेरयतीति सुवःशब्दः प्रजापतिवाची।   उत्तरस्यां दिशि यदिदं सुवः प्रजापतिशरीरं हे इष्टके त्वं तद्रूपाऽसीति योज्यम्।  
### मन्त्रः
शा॒र॒द्य॑नु॒ष्टुभ॑स्स्वा॒रम् +++( असि)+++ ।  
स्वा॒रान्म॒न्थी +++( असि)+++ ।  
म॒न्थिन॑ एकवि॒ꣳ॒शः +++( असि)+++ ।  
ए॒क॒वि॒ꣳशाद्वै॑रा॒जम् +++( असि)+++ ।  
वै॒रा॒जाज्ज॒मद॑ग्निर्ऋषि॑ः +++( असि)+++ ।  
प्र॒जाप॑तिगृहीतया [3]  त्वया॒ श्रोत्र॑ङ्गृह्णामि प्रजाभ्यः ।  

#### टीका
स्वारमिति सामविशेषः।   शेषं पूर्ववद्योज्यम्।  

### मन्त्रः
इ॒यमु॒परि॑ म॒तिः +++( असि)+++ ।  
तस्यै॒ वाङ् मा॒ती +++( असि)+++ ।  
हे॒म॒न्तो वा᳚च्याय॒नः +++( असि)+++ ।  
प॒ङ्क्तिर् है॑म॒न्ती +++( असि)+++ ।  
#### टीका
अथ मध्यदेश उपधेबानामिष्टकानां मन्त्रमाह— इयमुपरि मतिरिति।   मन्यते कृत्स्रं जगज्जानातीति मतिः प्रजापतिः।   ऊर्ध्वायां दिशि येयं मतिः प्रजापतितनुर्हे इष्टके तद्रूपा त्वमसि।  
### मन्त्रः

#### टीका
मतिनाम्नः प्रजापतेरपत्यरूपा येयं वाक्सा माती।
### मन्त्रः

#### टीका
वाचोऽपत्यं वाच्यायनः।   
### मन्त्रः
प॒ङ्क्त्यै नि॒धन॑वत् +++( असि)+++ ।  

नि॒धन॑वत आग्रय॒णः +++( असि)+++ ।  
आ᳚ग्रय॒णात्त्रि॑णवत्रयस्त्रिꣳ॒शौ +++( असि)+++ ।  
त्रि॒ण॒व॒त्रि॒ꣳ॒शाभ्याꣳ॑शाक्वररैव॒ते  +++( असि)+++ ।  
शा॒क्व॒र॒ रै॒व॒ताभ्या᳚व्ँवि॒श्वक॒र्मर्षि॑ः +++( असि)+++ ।  
प्र॒जाप॑तिगृहीतया॒ त्वया॒ वाच॑ङ्गृह्णामि प्रजाभ्यः ॥ [4]  

#### टीका
निधनवदिति सामविशेषः।    

तत्रैकैकस्मिन्यन्त्रे प्रजापतिरिन्द्रियमृतुश्छन्दः सामविशेषो ग्रहः स्तोमः पृष्ठस्तोत्रं सामर्षिरिति नवानामेतेषां पदार्थानां यद्यपि लोकप्रसिद्धो जन्यजनकभावो नास्ति, तथाऽपि मन्त्रर्थत्वेन मनसा भावयितुमिदमुक्तमित्यविरोधः।   एतैर्मन्त्रैः साध्यमुपधानं विधत्ते— “प्राणभृत उप दधाति रेतस्येव प्राणान्दधाति तस्माद्वदन्प्राणन्पश्मञ्शृण्वन्पशुर्जायते ” (सं॰ का॰ ५ प्र॰ २ अ॰  १०) इति।  
पूर्वं रेतोरूपा अपस्या उपहिताः ।   तत ऊर्ध्मं प्राणभृतामुपधानेन रेतसि प्राणान्स्थाषयति।   यस्मादेवं गर्भाशये सिक्ते रेतसि प्राणः स्थाप्यन्ते तस्माद्रेतः कार्य पशुर्वदनादिभिर्वागादिव्यापारैर्युक्तो जायते।  
१९७६ सामान्येन विहितं पुनर्विशेषाकारेण विधत्ते— “अयं पुरो भुव इति पुरस्तादुप दधाति प्राणमेवैताभिर्दाधारायं दक्षिणा विश्वकर्मेति दक्षिणतो मन एवैताभिर्दाधारायं पश्र्वद्विश्वव्यचा इति पश्र्वच्चक्षुरेवैताभिर्दाधारेदमुत्तरात्सुवरित्युत्तरतः श्रोत्रमेवैताभिर्दाधारेयमुपरि मतिरित्युपरिष्टाद्वाच मेवैताभिर्दाधार ” (सं॰ का॰ ५ प्र॰ २ अ॰  १०) इति।  
तत्तदिष्टकोपधानेन चित्त्यस्याग्नेर्यजमानस्य वा प्राणादयो धृता भवन्ति।  
एकैकस्यां दिश्युपधेयानामिष्टकानां संख्यां विधत्ते—
“दशदशोप दधाति सवीर्यत्वाय ” (सं॰ का॰ ५ प्र॰ २ अ॰  १०) इति।  
एकैकं मन्त्रं दशकृत्व आवर्त्य दशेष्टका उपदध्यात्।   तथा सति चितेः सवीर्यत्वदार्ढ्यं भवति।   अत्रोपधाने वक्रत्वं विधत्ते “अक्ष्णयोप दधाति तस्मादक्ष्णया पशवोङ्गानि प्र हरन्ति प्रतिष्ठित्यै ” (सं॰ का॰ ५ प्र॰ २ अ॰  १०) इति।  
प्रतीच्यामुपक्रम्य प्राच्यामवसाने सत्यार्जवं भवति।   नैर्ऋत्यामुपक्रम्यैशान्यां समापनं वक्रत्वम।   एवमितरत्रापि।   तदिदमक्ष्णयेत्यनेनोच्यते।   पशवोऽपि दक्षिणं पुरोवर्तिनं पादं प्रचाल्य प्राश्वात्त्यं वामाङ्गवर्तिपादं प्रचालयन्ति।   एवं पशूनां पादचालनेन वक्रत्वम।  
तत्तद्दिग्विशिष्टा इष्टकास्तत्तन्मन्त्रगतान्वसिष्ठादीनृषींश्व प्रशंसति— “याः प्राजीस्ताभिर्वसिष्ठ आर्ध्नोद्या दक्षिणास्ताभिर्भरद्वाजो याः प्रतीची स्ताभिर्विश्वामित्रो या उदीचीस्ताभिर्जमदग्निर्या ऊर्ध्वास्तामिर्विश्वकर्मा ” [सं॰ का॰ ५ प्र॰ २ अ॰  १०] इति।   स्पष्टम्।   एतद्वेदनं प्रशंसति— “य एवमेतासामृद्धिं वेदर्ध्नोत्येव य आसामेवं बन्धुतां वेद वन्धुमान्भवति य आसामेवं क्लृतिं वेद कल्पतेऽस्मै य आसामेवमायतनं वेद्रायतनवान्भवति आसामेवं प्रतिष्ठां वेद प्रत्येव तिष्ठति ” [सं॰ का॰ ५ प्र॰ २ अ॰  १०] इति।  
१९७७ ऋद्धिः समृद्धिहेतुत्वं, वन्धूनां समूहो बन्धुता।   देशानां समूहाकार इत्यर्थः।   क्लृर्प्ति क्र (त्व) कल्पना।   आयतनं प्रागादिदेशविशेषः।   प्रतिष्ठा तत्र स्थापनम्।    अत्र विनियोगसंग्रहः—
अयं प्राणभृतो दध्यात्पञ्चाशत्पञ्चमन्त्रकैः [ तं तु पञ्चभिः] ।  
अत्र मीमांसा प्रथमाध्यायस्य चतुर्थपादेऽष्टादशाधिकरणे चिन्तितमसृष्टिवत्प्राणभृत्तत्र सादृश्यं लिङ्गभूमतः।  
अत्रैकमन्त्रगो लिङ्गसमवायो विशिष्यते॥  
“प्राणभृत उपधाति ” इत्यत्रापि सृष्टिन्यायेन मन्त्रविधिरिति पूर्वः पक्षः।   लिङ्गप्रकरणप्राप्तमन्त्रानुवादेनेष्टकोपधाने विधिः “रेतस्येव प्राणान्दधाति ” इत्यस्य वक्ष्यमाणार्थवादस्योपपत्तये प्राणभृच्छब्देन मन्त्रानुवादः।   पूर्वत्र द्वितीयादिमन्त्रेषु सृष्टिलिङ्गानां बाहुल्यम।   इह तु प्रथममन्त्र एव प्राणभृल्लिङ्गमाम्नायते – “अयं पुरो भुवस्तस्य प्राणो भौवायनः ” इति।   एकस्यैव मन्त्रस्य प्राणभृत्तेऽपि च्छत्रिणो गच्छन्तीतिवत्तत्सहचरिताः सर्वे मन्त्राः प्राणभृच्छब्देन लक्ष्यन्ते।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे तृतीयप्रपाठके  द्वितीयोऽनुवाकः ॥१ ॥  ( अथ चतुर्थकाण्डे तृतीयप्रपाठके तृतीयोऽनुवाकः )।  

## अनुवाकः ३  प्रथमचितौ अपानभृदिष्टकोपधानम् ।

अग्निर्ऋषिः  
## चतुर्थकाण्डे तृतीयप्रपाठके तृतीयोऽनुवाकः

## संयुक्तमन्त्रः
प्राची॑ दि॒शाव्ँव॑स॒न्त ऋ॑तू॒नाम॒ग्निर्दे॒वता॒ ब्रह्म॒ द्रवि॑णन्त्रि॒वृथ्स्तोम॒स्स उ॑ पञ्चद॒शव॑र्तनि॒स्त्र्यवि॒र्वय॑ᳵ कृ॒तमया॑नाम्पुरोवा॒तो वात॒स्सान॑ग॒ ऋषि॑र्दख्षि॒णा दि॒शाङ्ग्री॒ष्म ऋ॑तू॒नामिन्द्रो॑ दे॒वता᳚ ख्ष॒त्रन्द्रवि॑णम्पञ्चद॒शस्स्तोम॒स्स उ॑ सप्तद॒शव॑र्तनिर्दित्य॒वाड्वय॒स्त्रेताया॑नान्दख्षिणाद्वा॒तो वात॑स्सना॒तन॒ ऋषि॑ᳶ प्र॒तीची॑ दि॒शाव्ँव॒र्षा ऋ॑तू॒नाव्ँविश्वे॑ दे॒वा दे॒वता॒ विट् [5]  
द्रवि॑णꣳ सप्तद॒शस्स्तोम॒स्स उ॑वेकवि॒ꣳ॒शव॑र्तनिस्त्रिव॒थ्सो वयो᳚ द्वाप॒रोऽया॑नाम्पश्चाद्वा॒तो वातो॑ऽह॒भून॒ ऋषि॒रुदी॑ची दि॒शाꣳ श॒रदृ॑तू॒नाम्मि॒त्रावरु॑णौ दे॒वता॑ पु॒ष्टन्द्रवि॑णमेकवि॒ꣳ॒शस्स्तोम॒स्स उ॑ त्रिण॒वव॑र्तनिस्तुर्य॒वाड्वय॑ आस्क॒न्दोऽया॑नामुत्तराद्वा॒तो वात॑ᳶ प्र॒त्न ऋषि॑रू॒र्ध्वा दि॒शाꣳ हे॑मन्तशिशि॒रावृ॑तू॒नाम्बृह॒स्पति॑र्दे॒वता॒ वर्चो॒ द्रवि॑णन्त्रिण॒वस्स्तोम॒स्स उ॑ त्रयस्त्रि॒ꣳ॒शव॑र्तनिᳶ पष्ठ॒वाद्वयो॑ऽभि॒भूरया॑नाव्ँविष्वग्वा॒तो वात॑स्सुप॒र्ण ऋषि॑ᳶ पि॒तर॑ᳶ पिताम॒हाᳶ परेऽव॑रे॒ ते न॑ᳶ पान्तु॒ ते नो॑ऽवन्त्व॒स्मिन्ब्रह्म॑न्न॒स्मिन्ख्ष॒त्रे᳚ऽस्यामा॒शिष्य॒स्याम्पु॑रो॒धाया॑म॒स्मिन्कर्म॑न्न॒स्यान्दे॒वहू᳚त्याम् ॥ [6]  


### मन्त्रः
प्राची॑ दि॒शाम् +++( असि)+++ ।  

#### टीका
(चतुर्थकाण्डे तृतीयप्रपाठके तृतीयोऽनुवाकः)
द्वितीयोऽनुवाके प्राणभृत इदृका उक्ताः।   अथ तृतीयेऽपानभृत उच्यन्ते।    कल्पः “बाह्यां बाह्यां प्राची दिशमिति पञ्चाशतमपानभूतो यथा प्राणभृतः ” इति।   तत्र प्राच्यां दिश्युपधेयानामिष्टकानां मन्त्रमाह— प्राची दिशामिति।   हे इष्टके दिशां मध्ये या प्राची सा त्वमसि।
### मन्त्रः

व॒स॒न्त ऋ॑तू॒नाम्  +++( असि)+++ ।  
#### टीका
ऋतूनां मध्ये यो वसन्तस्तद्रूपाऽसि।  
### मन्त्रः
अ॒ग्निर्दे॒वता᳚ +++( असि)+++ ।  
#### टीका
देवतानां मध्ये योऽग्निस्तद्रूपाऽसि।  
### मन्त्रः
ब्रह्म॒ द्रवि॑णम् +++( असि)+++ ।  
#### टीका

स्वकीयत्वने संपादनीयानां द्रविणानां मध्ये विशिष्टब्राह्मण्यरूपं यद्धनं तद्रूपा त्वमसि।   
### मन्त्रः
त्रि॒वृथ्स्तोमः +++( असि)+++ ।  
#### टीका
स्तोमानां मध्ये त्रिवृन्नामको यः स्तोमस्तद्रूपा त्वमसि।   
### मन्त्रः
स उ॑ पञ्चद॒शव॑र्तनिः +++( असि)+++ ।  
#### टीका
स उ सोऽपि त्रिवृत्स्तोमः पञ्चदशवर्तनिः पञ्चदशस्तोमस्य प्रवर्तकः।   बहिष्पवमानस्तोत्रे त्रिवृत्स्तोमप्रवृत्तौ सत्यां तत ऊर्ध्वभाविष्वाज्यस्तोत्रेषु पञ्चदश स्तोमाः प्रवर्तन्ते, तत्प्रवर्तकश क्तिरूषा त्वमसि।   
### मन्त्रः

त्र्यवि॒र्वय॑ः +++( असि)+++ ।  
#### टीका
वयसां मध्ये सार्धसंवत्सररूपं यद्वयस्तद्रूपा त्वमसि।
त्र्यविशब्दः सार्धसंवत्सरमुपलक्षयति।   तथा हिअविजातै, प्रायेण गर्भधारणमारभ्यषष्टे मास्येव शिशुर्जायते।   त्रिसँख्वाका अविजन्मकाला यस्य वयसस्तद्वयरूपविशब्देनोच्यते।  
### मन्त्रः
कृ॒तमया॑नाम् +++( असि)+++ ।  
#### टीका
अयानां युगानां मध्ये यत्कृतयुगं तद्रूपा त्वमसि।   
### मन्त्रः
पु॒रो॒वा॒तो वातः॑  +++( असि)+++ ।  
#### टीका
वायूनां मध्ये पुरोवाताख्यो यो वायुस्तद्रूपा त्वमसि।   

### मन्त्रः
सान॑ग॒ ऋषि॑ः +++( असि)+++ ।  
#### टीका
ऋषीणां मध्ये यः सानगाख्य ऋषिस्तद्रूपा त्वमसि।  
### मन्त्रः
दख्षि॒णा दि॒शाम्  +++( असि)+++ ।  

ग्री॒ष्म ऋ॑तू॒नाम्  +++( असि)+++ ।  

इन्द्रो॑ दे॒वता᳚ +++( असि)+++ ।  

ख्ष॒त्रन्द्रवि॑णम् +++( असि)+++ ।  

प॒ञ्च॒द॒शस्स्तोमः॑  +++( असि)+++ ।  

#### टीका

अथ दक्षिणस्यां दिश्युपधेयानां मन्त्रमाह— दक्षिणा दिशामिति।   

### मन्त्रः
स उ॑ सप्तद॒शव॑र्तनिः +++( असि)+++ ।  

#### टीका
माध्यंदिनसवने पञ्चदशस्तोममनूष्ठाय तत ऊर्ध्वभाविषु पृष्ठस्तोत्रेषु सप्तदशः स्तोमोऽनुष्ठातव्यः।तथा च स एव पञ्चदशः स्तोमसप्तदशस्तोमं प्रवर्तयति, तत्र या प्रवर्तनशक्तिः सा त्वमसि।   
### मन्त्रः
दि॒त्य॒वाड्वयः॑+++( असि)+++ ।  
#### टीका
वयसां मध्ये द्विसंवत्सरवयोरूपाऽसि।  दित्यवाट्शब्देन संवत्सरद्वयमुपलक्ष्यते।   तथा हि दित्यं पुरुषं बालं वहतीति दित्यवाडजादिभेदपु यः कश्र्विदवान्तरजातिरेडकः।   स च संवत्सरद्वयेन पुंबालं वहतीति दित्यवाट्शब्दः संवत्सरद्वयोपलक्षकः।   
दितिः स्वण्डनं भाण्डभङ्गादिचापलं तदर्हतीति दित्यः पुंबाल इत्यर्थः।  

### मन्त्रः

त्रेताऽया॑नाम् +++( असि)+++ ।   

द॒ख्षि॒णा॒द्वा॒तो वातः॑ +++( असि)+++ ।  

स॒ना॒तन॒ ऋषिः॑  +++( असि)+++ ।  
#### टीका
दक्षिणादित्यव्ययं तु दक्षिणस्यां दिशीत्यमुमर्थं ब्रूते।   
यो वायुर्दक्षिणस्यां वाति स दक्षिणा ***  *** १९८० र्बातः।  तेन वातविशेषणेन विशेष्यो यो वायुस्तद्रूपा त्वमसि ।   
शेषं पूर्ववत् ।   

### मन्त्रः

प्र॒तीची॑ दि॒शाम् +++( असि)+++ ।  

व॒र्षा ऋ॑तू॒नाम् +++( असि)+++ ।  
विश्वे॑ दे॒वा दे॒वता᳚ +++( असि)+++ ।  
विड्द्रवि॑णम्  +++( असि)+++ ।  

स॒प्त॒द॒शस्स्तोमः॑  +++( असि)+++ ।  
स उ॑वेकवि॒ꣳ॒शव॑र्तनिः +++( असि)+++ ।  

#### टीका
प्रतीच्यां दिश्युपधेयानामिष्टकानां मन्त्रमाह— प्रतीची दिशामिति ।  

### मन्त्रः
त्रि॒व॒थ्सो वयः॑  +++( असि)+++ ।  

#### टीका
त्रयोवत्सा वत्सरा यस्यासौ त्रिवत्सो वर्षत्रयं तत्परिमितं यद्वयस्तद्रूपा त्वमसि ।
### मन्त्रः
द्वा॒प॒रोऽया॑नाम्  +++( असि)+++ ।  
#### टीका
अयसि गच्छति तत्तत्कालानुसारेण वर्तन्ते प्राणिनोऽत्रेत्यया युगरूपाः कालविशेषाः तेषां मध्ये यो द्वापरस्तद्रूपा त्वमसि ।   
### मन्त्रः
प॒श्चा॒द्वा॒तो वातः॑ +++( असि)+++ ।  
#### टीका
पश्चिमायां दिशि यो वायुर्वाति तस्य पश्चाद्वात् इति संज्ञा ।   पतत्संज्ञको यो वातविशेषस्तद्रूपा त्वमसि ।   
### मन्त्रः
अ॒ह॒भून॒ ऋषिः॑ +++( असि)+++ ।  
#### टीका
अहभून इति कस्यचिदृषेर्नामधेयम् ।  

### मन्त्रः
उदी॑ची दि॒शम्  +++( असि)+++ ।  
श॒रदृ॑तू॒नाम् +++( असि)+++ ।  

मि॒त्रावरु॑णौ दे॒वता॑ +++( असि)+++ ।  


#### टीका
उदीच्यां दिश्युपधेयानामिष्टकानां मन्त्रमाह— उदीची दिशामिति ।

### मन्त्रः
पु॒ष्टन्द्रवि॑णम् +++( असि)+++ ।  
ए॒क॒वि॒ꣳ॒शस्स्तोमः॑  +++( असि)+++ ।  
स उ॑ त्रिण॒वव॑र्तनिः +++( असि)+++ ।  

#### टीका

पुष्टशब्दः परिचर्यया वर्णत्रयपोषकत्वाच्छूद्रजातिमाचष्टे ।   अत एव वाजसनेयिनः समामनन्ति “स शौद्रं वर्णमसृजत्पूषणम्” इति ।  

### मन्त्रः
तुर्य॒वाड्वय॑ः +++( असि)+++ ।   
#### टीका

तुर्यं चतुर्थ चतुर्थसंवत्सरोपक्रमं वहतीति तुर्यवाट्, सार्धत्रिसंवत्सररूपं यद्वयस्तद्रूपा त्वमसि ।  
### मन्त्रः
आ॒स्क॒न्दोऽया॑नाम्  +++( असि)+++ ।  
#### टीका
आ समन्तात्स्कन्दनं धर्मस्य शोषणं यस्मिन्कलौ सोऽयमास्कन्दः ।   
### मन्त्रः
उ॒त्त॒रा॒द्वा॒तो वातः॑ +++( असि)+++ ।  

प्र॒त्न ऋषि॑ः +++( असि)+++ ।  
#### टीका
प्रत्न इति कस्यचिदृषेर्नाम् ।  
### मन्त्रः

ऊ॒र्ध्वा दि॒शाम् +++( असि)+++ ।  


हे॑मन्तशिशि॒रावृ॑तू॒नाम् +++( असि)+++ ।  


बृह॒स्पति॑र्दे॒वता+++( असि)+++ ।  

#### टीका
मध्यदेश उपधेयानामिष्टकानां मन्त्रमाह— ऊर्ध्वा दिशामिति ।   

### मन्त्रः
वर्चो॒ द्रवि॑णम्  +++( असि)+++ ।  
#### टीका
वर्चो वर्चस्वान्, चतुर्ष्वपि वर्णेषु यो बलवांस्तद्रूपं धनं त्वमसि ।
### मन्त्रः

#### टीका
त्रि॒ण॒वस्स्तोमः॑  +++( असि)+++ ।  

स उ॑ त्रयस्त्रि॒ꣳ॒शव॑र्तनिः +++( असि)+++ ।  

प॒ष्ठ॒वाद्वयः॑  +++( असि)+++ ।  
#### टीका
षष्ठे पृष्ठे भारं वहतीति पष्ठवाट्, स एव दकारान्तशब्देनोच्यते । चतुर्थे वर्षे संपुर्णे सति प्रायेण बलीवर्दो भारं वहति ।   अतो वर्षचतुदृयरूपं याद्वयस्तद्रूपा त्वमसि ।  
### मन्त्रः
अ॒भि॒भूः +++( असि)+++ ।  
#### टीका

कृत्स्रं धर्ममभिभवतित्यमिभूः कलियुगावसानकालस्तद्रूपा त्वमसि ।
### मन्त्रः
अया॑नाव्ँविष्वग्वा॒तो वातः॑ +++( असि)+++ ।  
#### टीका
नानादिक्षु सौकर्येण संचरन्वायुर्विष्षग्वातसंज्ञकः, तथाविधो यो वायुस्तद्रूपा त्वमसि ।  
### मन्त्रः

सु॒प॒र्ण ऋषिः॑  +++( असि)+++ ।  
#### टीका
सुपर्ण इति कस्यचिट्टषेर्नामधेयम् ।  
### मन्त्रः

पि॒तर॑ᳶ पिताम॒हाᳶ परेऽव॑रे॒ ते न॑ᳶ पान्तु ।   


#### टीका
सर्वेष्वेतेषु पञ्चसु मन्त्रेष्वनुषञ्जनीयं शेषमाह— पितर पितामहा इति ।   हे पितरो हे पितामहा हे परे प्रपितामहादयो हऽवरे भ्रातृपुत्रादय ईदृशा ये भवन्तः सन्ति ते भवन्तो नोऽस्मान्कर्मानुष्ठानाय पान्तु पालयन्तु ।   

### मन्त्रः
ते नो॑ऽवन्तु ।   

#### टीका
किंच ते भवन्तो नोऽस्मान्पालनसिद्ध्यर्थमवन्तु ।   

### मन्त्रः

अ॒स्मिन्ब्रह्म॑न्, अ॒स्मिन्ख्ष॒त्रे᳚ऽस्याम
आ॒शिष्य॒स्याम् पु॑रो॒धाया॑म॒स्मिन्कर्म॑न्न॒स्यान्दे॒वहू᳚त्याम् ॥ [6]  

#### टीका
अस्मिन्ब्रह्मन्नस्यां ब्राह्मणजातौ, अस्मिन्क्षत्त्रेऽस्यां क्षत्त्रियजातौ, अस्यामाशिष्येतस्यां कामनायाम अस्यां देवहूत्यामेतस्यां देवताह्वानरूपायां क्रियायां च निमिभूतायां सत्यां हे इष्टके त्वामुपदधामीति शेषः।   एतैर्मन्त्रैः साध्यमुपधानं विधत्ते—  १९८१ “प्राणभृत उपधाय संयत उप दधाति प्राणनेवास्मिन्धित्वा संयद्भिः संयच्छति तत्संयताꣳ संयत्त्वमथो प्राण एवापानं दधाति तस्मात्प्राणापानौ संचरतः” (सं. का. ५ प्र. २ अ. १०) इति।  
अन्तर्देशे प्राणमृदाख्याः पूर्वोक्ता इष्टका उपधाय बहिर्देशे संयदाख्या इमा अपानभृता इष्टका उपदध्यात् ।   तथा सत्यग्नौ प्राणान्स्थापयित्वा संयदाख्याभिरिष्टकामभिः संयच्छति दृढी करोति ।   अतः संयच्छत्येताभिरिति व्युत्पत्त्या संयन्नामसंपन्नम्।   अपि च बहिःसंचाररूपे प्राणे पुनरन्तःसंचाररूपमपानं स्थापयति ।   तस्माल्लोकेऽपि प्राणापानौ संभूय संचरतः ।   प्राणभृद्भ्यो विपरीतप्रकारं विधत्ते— “विषूचीरुप दधाति तस्माद्विष्वञ्चौ प्राणापनौ” [सं. का. ५ प्र. २ अ. १०] इति।  
यस्मात्प्राणभृतामपानभृतां चान्योन्यविपर्ययक्रमस्तस्माल्लोकेऽपि प्राणपानावन्योन्यविपरीतस्वरूपौ ।   बहिर्गतिः प्राणोऽन्तर्गतिरपानः ।    संयतामासामुपधानं प्रशंसति— “यद्वा अग्नेरसंयतमसुवर्ग्यमस्य तत्सुवर्ग्योऽग्निर्यत्संयत उपदधाति समेवैनं यच्छति सुवर्ग्येमेवकः” (सं. का. ५ प्र. २ अ. १०) इति।  
अग्नेः संबन्धि यदङ्गं सम्यङ्न नयमितं तदङ्गं स्वर्गहितं न भवति, अग्निस्तु स्वर्गहितोऽस्माकमपेक्षितः, तस्मादाग्निं स्वर्ग्यं कर्तुं संयत उपदध्यात् ।  
प्रथममन्त्रे कस्यचिदंशस्य तात्पर्यमाह— “त्र्यविर्वयः कृतमयानामित्याह वयोभिरेवायानव रुन्धेऽयैर्वयाꣳसि” [सं. का. ५ प्र. २ अ. १०] इति।  
सार्धसंवत्सरादिरूपैर्वयोविशेषैस्याभिधेयानि कृतादियुगानि प्राप्नोति।   तैश्च युगैस्तान्वयोविशेषान्प्राप्नोति।   नहि वयोविशेषमन्तरेण जन्महीनस्य कृतादियुगैः संबन्धोऽस्ति नापि कृतादियुगरूपस्य कालस्याभावे कश्चिद्वयोविशेषः संभवति ।   महाप्रलेय युगराहित्येन जन्मरहितानी वयोविशेषाद्यदर्शनात् ।   तस्मादन्योन्यसापेक्षयोर्वयोयुगयोरुभयोरप्यत्रोपादानम् ।  
१९८२ पञ्चस्वपि मन्त्रेषु पुरोवातो दक्षिणाद्वात इत्यदिन्वायुविशेषान्प्रशंसति “सर्वतो वायुमतीर्भवन्ति तस्मादयꣳ सर्वतः पवते” (सं. का. ५ प्र. २ अ. १०) इति।  
यस्मादेता इष्टकाः सर्वा अपि वायुशब्दोपेतैर्मन्त्रैरुपधेयास्तस्मादयं लोकेऽपि वायु सर्वासु दिक्षु संचरति ।   

अत्र विनियोगसंग्रहः—   
प्राचीत्यपानभृत्संयदितिनामद्वयान्विताः ।  
पञ्चाशत्पूर्ववद्दिक्षु मध्ये चोदपदधाति ताः ॥  

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे तृतीयप्रपाठके  तृतायोऽनुवाकः ॥    ३ ॥  

## अनुवाकः ४ द्वितीयचितौ आश्विन्यादीष्टकोपधानम्

अग्निर्ऋषिः


## चतुर्थाष्टके तृतीयप्रपाठके चतृर्थोऽनुवाकः

### मन्त्रः
द्ध्रु॒वख्षि॑तिर्द्ध्रु॒वयो॑निर्द्ध्रु॒वासि॑ द्ध्रु॒वाय्ँयोनि॒मा सी॑द सा॒ध्या ।  
उख्य॑स्य के॒तुम्प्र॑थ॒मम्पु॒रस्ता॑द॒श्विना᳚ध्व॒र्यू सा॑दयतामि॒ह त्वा᳚ ।  


#### टीका
[अथ चतुर्थाष्टके तृतीयप्रपाठके चतृर्थोऽनुवाकः]।  
तृतीयेऽनुवाकेऽपानभृदाख्या इष्टका उक्ताः ।   तावता प्रथया चितिः समाप्ता ।   अथ चतुर्थानुवाके द्वितीयस्यां चितावाश्विन्याख्या इष्टका अभिधीयन्ते ।

कल्पः—“श्वोभूते पोर्वाह्णिकीभ्यां प्रचर्य द्वितीयां चिति चिनोति घ्रुवक्षितिरिति पञ्चऽऽश्विनीरुपदधाति” इति ।   तत्र प्रथमामाह—  १९८४ ध्रुवक्षितिरिति ।   ध्रुवा स्थिरा क्षितिर्निवासभूमिर्यस्या इष्टकायाः साऽध्रु वक्षितिः ।   यस्यां भूमाविष्टका निवसन्ति तस्या भूमेश्चाञ्चल्याभावात्स्थैर्थं द्रष्टव्यम् ।   ध्रुवा विनाशरहिता योनिरुत्पन्तिहेतुर्मृद्रूपा यस्या इष्टकायाः सा ध्रुवयोनिः ।   हे इष्टके तादृशी त्वं स्वरूपतोऽषि ध्रुवाऽसि ।   अर्मकपालादिभिः संयोज्य निर्मितत्वाद्ध्रुवत्वम् ।   साध्याऽस्माभिः साघनीयोपधातव्मा त्वं ध्रुवां योनिं स्थिरमग्निक्षेत्ररूपं स्थानमासीदाऽऽगत्योपविश ।   तदेव स्थानं विशष्यतेउख्यस्योखायां स्थितस्याग्नेः केतुं ज्ञापक्तं प्रथममिष्टकोपधानात्पूर्वमवे निष्पन्नम् ।  अतो हे इष्टके इहास्मिन्नग्निक्षेत्रे पुरस्तात्पूर्वस्यां दिशि देवनामध्वर्यू उभावश्विनौ त्वां सादयतां स्थापयताम् ।   
### मन्त्रः
स्वे दख्षे॒ दख्ष॑पिते॒ह सी॑द देव॒त्रा पृ॑थि॒वी बृ॑ह॒ती ररा॑णा ।  
स्वा॒स॒स्था त॒नुवा॒ सव्ँवि॑शस्व पि॒तेवै॑धि सू॒नव॒ आ सु॒शेवा॒श्विना᳚ध्व॒र्यू सा॑दयतामि॒ह त्वा᳚ ।  

#### टीका
अथ द्वितीयामाह— स्वे दक्षे दक्षपितेति ।   हे इष्टके स्वस्थाने निषीद ।   तत्र दृष्टान्तः—दक्षपितेति लुप्तोमा ।   यथा दक्षपिता दक्षाणां व्यवहारकुलानां पुत्राणां गृहे पिता निषीदति तद्वत् ।   देवत्रा देवेषु मध्ये तनुवा स्वकीयेन शरीरेण संविशस्व सम्य गवस्थिता भव।   कीदृशी, पृथिवी मृत्कार्यत्वेन भूमिस्वरूपां बृहती प्रौढा रराणा निरुपद्रवत्वाद्रममाणा स्वासस्था सुखकरेऽस्मिन्स्थाने स्थिता ।   हे इष्टके आसुशेवा सर्वतः सुखेन सेवितुं शक्यौधि भव ।   क इव, सूनवे पितेव ।   यथा पुत्रार्थं पिता सुखेन सेव्यो भवति तद्वत् ।   अश्विनेत्यादि पूर्ववत् ।

 हे इष्टके इहास्मिन्नग्निक्षेत्रे पुरस्तात्पूर्वस्यां दिशि देवनामध्वर्यू उभावश्विनौ त्वां सादयतां स्थापयताम् ।    
### मन्त्रः
कु॒ला॒यिनी॒ वसु॑मती वयो॒धा र॒यिन्नो॑ वर्ध बहु॒लꣳ सु॒वीर᳚म् ।  
[7]  
अपा॑मतिन्दुर्म॒तिम्बाध॑माना रा॒यस्पोषे॑ य॒ज्ञप॑तिमा॒भज॑न्ती॒ सुव॑र्धेहि॒ यज॑मानाय॒ पोष॑म॒श्विना᳚ध्व॒र्यू सा॑दयतामि॒ह त्वा᳚ ।

#### टीका
अथ तृतीयामाह— कुलायिनीति ।   ह इष्टके त्वं कुलायिनी निवासस्थानवती वसुमति धनवती धनप्पदेत्यर्थः ।   वयोघा दीर्घायुष्मस्य संपादिका सती नोऽस्मदर्थं बहुलं रयिं प्रभूतं धनं सुवीरं शोभनं पुत्रं च वर्ध संपादय ।   अमतिं प्रज्ञामान्द्यं दुर्मतिं पाप बुद्धिं चापबाधमाना निःशेषेण विनाशयन्ती रायस्पोषे धनपुष्टौ यज्ञपतिमाभजन्ती सर्वतः प्रापयन्ती सुवः स्वर्गलोके यजमानाय यजमानार्थं पोषं पुष्टिं धेहि संपादय ।   अश्विनेत्यादि पूर्ववत् ।

 हे इष्टके इहास्मिन्नग्निक्षेत्रे पुरस्तात्पूर्वस्यां दिशि देवनामध्वर्यू उभावश्विनौ त्वां सादयतां स्थापयताम् ।   
### मन्त्रः
अ॒ग्नेᳶ पुरी॑षमसि देव॒यानी॒ तान्त्वा॒ विश्वे॑ अ॒भि गृ॑णन्तु दे॒वाः ।  
स्तोम॑पृष्ठा घृ॒तव॑ती॒ह सी॑द प्र॒जाव॑द॒स्मे द्रवि॒णा य॑जस्वा॒श्विना᳚द्ध्व॒र्यू सा॑दयतामि॒ह त्वा᳚ ।  

#### टीका
अथ् चतुर्थीमाह— अग्नेः पुरीषमसीति ।   हे इष्टके देवयानी देवान्प्राप्नुवती त्वमग्नेः पुरीषमसि चित्यस्याग्नेः पूरकं वस्त्वसि ।   तां तादृशीं त्वां विश्वे देवाः सर्वेऽपि देवा अभिगृणन्तु सर्वतः कीर्तयन्तु ।   स्तोमपृष्ठा सर्वस्तोमैर्युक्तानि पृष्ठस्तोत्राणि यस्याः   १९८५ सा स्तोमपृष्ठा ।   पृष्ठैरुपतिष्ठत इति वक्ष्मति ।   घृतवती ।   होष्यमाणघृतसंयुक्ता सती हास्मिन्सधस्थे सीद तिष्ठ ।   अस्मे अस्मभ्यं प्रजावत्पुत्रपौत्रपौत्रादियुक्तं द्रविणा धनमायजस्व सर्वतो देहि ।   अश्विनेत्यादि पूर्ववत् ।   

 हे इष्टके इहास्मिन्नग्निक्षेत्रे पुरस्तात्पूर्वस्यां दिशि देवनामध्वर्यू उभावश्विनौ त्वां सादयतां स्थापयताम् ।   

### मन्त्रः
दि॒वो मू॒र्धासि॑ पृथि॒व्या नाभि॑र्वि॒ष्टम्भ॑नी दि॒शामधि॑पत्नी॒ भुव॑नानाम् ।   [8]  
ऊ॒र्मिर्द्र॒फ्सो अ॒पाम॑सि वि॒श्वक॑र्मा त॒ ऋषि॑र॒श्विना᳚द्ध्व॒र्यू सा॑दयतामि॒ह त्वा᳚ ।  

#### टीका
अथ् पञ्चमीमाह— दिवो मूर्धाऽसीति ।   हे इष्टके त्वं सर्वात्गिकाऽसि ।   कथमिति तदुच्यतेदिवो मूर्धाऽसि द्युलोकस्य शिरःस्थानीय आदित्योऽसि ।   पृथिव्या नाभिर्भूमेर्नाभिस्थानीयो मेर्वादिरसि ।   दिशां विष्टम्भनी प्राच्यादीनां दिशां विविधसांकर्येण स्तम्भयन्ती व्यवस्थापयन्ती ।   तथा भुवनानां सर्वेषामधिपत्न्याधिक्येन पालयित्री ।   तथाऽपां य ऊर्मिर्द्रप्सश्च तदुभयरूपाऽसि ।   विश्वकर्मा प्रजापतिरेव ते तव ऋषिर्द्रष्टा ।   अश्विनेत्यादि पूर्ववत् ।  
एतैर्मन्चेः साध्यमुपधानं विधत्ते— “उत्सन्नयज्ञो वा एव यदग्निः किं वाऽहैतस्य क्रियते किं वा न यद्वै यज्ञस्य क्रियमाणस्यान्तर्यन्ति पूयति वा अस्य तदाश्विनीरुप दधात्यश्विनौ वै देवानां भिषजौ ताम्वामेवास्मै भेषजं करोति” [सं. का. ५ प्र. ३ अ. १] इति।  
योऽयं चियमानोऽग्निः स एष उत्सन्नयज्ञ एव ।   अस्मिन्नग्नावनुष्ठेयानामतिबहुलत्वात्सर्वथाऽपि प्रमादादिना क्वचित् र्किचिदङ्गमुत्सन्नं भवत्येव ।   एतस्याग्नेः संबन्धि किं नामाङ्गमनुष्ठितं किं नानुष्ठितमिति को ज्ञातुं शक्नोति ।   अहशब्दोनिषेधार्थः ।   सर्वथा ज्ञातुं न शक्नोत्येव ।   तथा सत्यनुष्ठीयमानस्य यज्ञस्य यदङ्गमन्तर्यन्त्बन्दरितं कुर्वन्ति, अस्य यज्ञस्यैतदङ्गं पूयत्येव नश्यत्येव ।   तत्तस्माद म्तरायदोषपरिहारार्थमाश्विनीरिष्टका उपदध्बात् ।   अश्विदेवयुक्तैर्मन्त्रैरुपधेया इष्टका आश्विन्यः ।   तदुपधानेन देवभिषग्भ्यामस्मै यज्ञायौषधं करोति ।   संख्यां विधत्ते— “पञ्चोप दधाति पाङ्क्तो यज्ञो यावानेव यज्ञस्तस्मै भेषजं करोति” [सं. का. ५ प्र. ३ अ. १] इति।  

 हे इष्टके इहास्मिन्नग्निक्षेत्रे पुरस्तात्पूर्वस्यां दिशि देवनामध्वर्यू उभावश्विनौ त्वां सादयतां स्थापयताम् ।   

## संयुक्तमन्त्रः
स॒जूर्ऋ॒तुभि॑स्स॒जूर्वि॒धाभि॑स्स॒जूर्वसु॑भिस्स॒जूरु॒द्रैस्स॒जूरा॑दि॒त्यैस्स॒जूर्विश्वै᳚र्दे॒वैस्स॒जूर्दे॒वैस्स॒जूर्दे॒वैर्व॑योना॒धैर॒ग्नये᳚ त्वा वैश्वान॒राया॒श्विना᳚द्ध्व॒र्यू सा॑दयतामि॒ह त्वा᳚

### मन्त्रः

स॒जूर्ऋ॒तुभि॑ः +++(असि)+++ ,।  
स॒जूर्वि॒धाभि॑ः +++(असि)+++ ।  
स॒जूर्वसु॑भिः +++(असि)+++ ।  
स॒जू रु॒द्रैः +++(असि)+++ ।   
स॒जूरा॑दि॒त्यैः +++(असि)+++ ।  
स॒जूर्विश्वै᳚र्दे॒वैः +++(असि)+++ ।  
स॒जूर्दे॒वैः  +++(असि)+++ ।  


#### टीका
कल्पः—“सजूर्ऋतुभिरिति पञ्चर्तव्या आश्विनीरनूपधाय” इति ।   पाठस्तु  १९८६ सजूर्ऋतुमिरिति ।   हे इष्टके त्वमृतुभिर्वसन्तादिभिः सजुः समानप्रीतिरासि, वसन्तादीनां यादृशी प्रीतिस्तादृशी तवेत्यर्थः ।   एवमुत्तरत्रापि सजूःशब्दो योज्यः।   विविधं जगद्दधति पोषयन्तीति ब्रह्मादयो विधस्तैर्विधाभिः ।   वसवो रुद्रा आदित्या विश्वे देवा देवाश्च प्रसिद्धास्तैरेतैः पञ्चविधैः पञ्चधा गन्त्रभेदः।   पूर्वोत्तरभागौ सर्वत्रानुषज्येते ।   विधाभिरित्यन्तः पूर्वो भागः ।  
### मन्त्रः

स॒जूर्दे॒वैर्व॑योना॒धैः +++(असि)+++ ।  

अ॒ग्नये᳚ त्वा वैश्वान॒राया॒श्विना᳚द्ध्व॒र्यू सा॑दयतामि॒ह त्वा᳚ +++(उपदधामि)+++ ।  
#### टीका

सजूर्देवैर्वयोनाधैरित्याद्युत्तरो मागः ।   एतस्मिन्भागे पूर्वोक्ताः सर्वेऽपि समानदेवशब्दाभिधेयाः ।   ते च सर्वे देवा वयोनाधा आयुष्प्रदा इत्यर्थः ।   तादृशैर्देवैः समानप्रीतिस्त्वं वैश्वानरायाग्रये सर्वपुरुषाणां हितकारिषह्न्यर्थं त्वामुपदघामीति शेषः ।   मयोपहितां त्वां देवानामध्वर्यू अश्विनाविह क्षेत्रे स्थापयताम् ।   एतैर्मन्त्रैः साध्यमुपधानं विधत्ते— “ऋतव्या उप दधात्यृतूनां क्लृप्त्यै” (सं. का. ५ प्र. ३ अ. १०) इति।  
वसन्तादीनामृतूनां स्वस्वव्यापारसामथ्यायैतदुपधानम् ।  
इष्ठकासंख्यां विधत्ते— “पञ्चोप दधाति पञ्च वा ऋतवो यावन्त एवर्तवस्तान्कल्पयति” (सं. का. ५ प्र. ३ अ. १) इति।  
हेमन्तशिंशिरयोः समासेनर्तूनां पञ्चत्वम् ।   कल्पयति स्वस्वोचितव्यवहारक्षमान्करोति ।   मन्त्राणामाद्यन्तानुषङ्गौ विधत्ते— “समानप्रभृतयो भवन्ति समानोदर्कास्तस्मात्समाना ऋतवः” (सं. का. ५ प्र. ३ अ. १) इति।  
सजूर्ऋतुभिः सजूर्विधाभिरित्ययमुपक्रमो भागः प्रभृतिः ।   समानप्रभृतयः स मानोपक्रमाः सर्वे मन्त्रा इत्यर्थः ।   सजुर्देवैर्वयोनाधैरित्याद्यवसानमुदर्कः ।   सोऽपि सर्वेषां मन्त्राणां समानः ।   यस्मान्मन्त्राः समानास्तस्माल्लोकेऽपि मासद्वयात्मकत्वेन सर्वेऽप्युतवः समानाः ।  
मन्त्रेषु समानमंशमुक्त्वा भेदकमंशं दर्शयति— “एकेन पदेन व्यावर्तेन्ते तस्मादृतयो व्यावर्तन्ते” (सं. का. ५ प्र. ३ अ. १) इति।  
१९८७ वसुभिरित्येकं पदं, वेनेतरेभ्यो मन्त्रेभ्य आद्यमन्त्रो ब्यावर्तते ।   एवं रुद्रादित्यादिमिव्यांमृत्तिर्योजनीया ।   यस्मादत्रोपक्रमावसानसाम्ये पदमात्रेण व्यावृत्तिस्तस्माल्लोके मासद्वयात्मकत्वसाम्येऽपि वसन्तग्रीष्गादिपदभेदेन ऋतूनां परस्परं व्यावृत्तिः ।  
### संयुक्तमन्त्रः
प्रा॒णम्मे॑ पाह्यपा॒नम्मे॑ पाहि व्या॒नम्मे॑ पाहि॒ चख्षु॑र्म उ॒र्व्या वि भा॑हि॒ श्रोत्र॑म्मे श्लोकाय
### मन्त्रः
प्रा॒णम्मे॑ पाहि ।
अ॒पा॒नम्मे॑ पाहि ।
व्या॒नम्मे॑ पाहि ।
चख्षु॑र्म उ॒र्व्या वि भा॑हि ।  
श्रोत्र॑म्मे श्लोकाय ।
#### टीका
कल्पः—“प्राणं मे पहीति पञ्च प्राणभृत ऋतव्या अनूपधाय” इति।    पाठस्तु— प्राणं मे पाहीति।   हे इष्टके गे मदीयं प्राणं पाहि पालय ।   एवमुत्तरत्रापि।   उर्व्या विशालया दृष्ट्या विभाहि विशेषेण प्रकाशय दर्शनसमर्थं कुर्वित्यर्थः ।   श्लोकय शब्दसंघात शक्तं कुरु बहुविधवेदशास्त्राश्रवणसमर्थ कुर्वित्यर्थः ।   एतैमन्त्रैः साध्यमुपधानं विधत्ते— “प्राणभृत उप दधात्यृतृष्वेव प्राणान्दधाति तस्मात्समानाः सन्त ऋतवो न जीर्यन्त्यथो प्र जनयत्येवैनान्” (सं. का. ५ प्र. ३ अ. १) इति।  
ऋतव्गोपधानादूर्ध्वं प्राणभृत उपधाने सत्यृतुष्वेव प्राणान्स्थापयति ।   यस्मादेषु स्थापिताः प्राणास्तस्मात्पुनः पुनरावृत्तावप्यृतवः समाना एव दृश्यन्ते न तु जीर्णाभवन्ति ।   अपि च प्राणस्थापनादेता ( ना )नृतून्पुनः पुनरुत्पादयत्येव ।  
ऋतव्याभ्य उत्तरभाविनीः प्राणभृतः प्रकारान्तरेण प्रशंसति “एष वै वायुर्यत्प्राणो यदृतव्या उपधाय प्राणभृत उपदधाति तस्मासर्वानृतूननु वायुरा वरीबर्ति” (सं. का. ५ प्र. ३ अ. १) इति।  
योऽयं प्राणः स एष वायुरेव ।   तथा सत्यृतव्यानामूर्ध्वं प्राणभृतामुपधानेन सर्वानप्यृतूननुसृत्य वायुः पुनः पुनरावर्तते ।    

### संयुक्तमन्त्रः
अ॒प स्पि॒न्वौष॑धीर्जिन्व द्वि॒पात्पा॑हि॒ चतु॑ष्पादव दि॒वो वृष्टि॒मेर॑य ॥ [9]  

### मन्त्रः
अ॒प स्पि॒न्व

#### टीका
कल्पः—अपस्पिन्वेति पञ्चापस्या अनुपरिहारम्” इति।   पाठस्तु अपस्पिन्वेति ।  हे इष्टके त्वमपो जलानि पिष्व प्रीणय ।
### मन्त्रः
ओष॑धीर्जिन्व  ।
#### टीका
ओषधीश्च जिन्व प्रीणय ।  
### मन्त्रः
द्वि॒पात्पा॑हि ।
#### टीका
द्विपान्मनुष्यशरीरं पाहि पालय ।

### मन्त्रः
चतु॑ष्पादव ।
#### टीका
चतुष्पात्पशुशरीरमव रक्ष ।  
### मन्त्रः
दि॒वो वृष्टि॒मेर॑य ॥ [9]  
#### टीका
दिवः सकाशाद्वृष्टिमेरयाऽऽसमन्तात्प्रववर्तय ।   एतैर्मन्त्रेः साध्युपधानं विधत्ते— “वृष्टिसनीरुप दवाति वृष्टिमेवाव रुन्धे” (सं. का. ५ प्र. ३ अ. १) इति।  
१९८८ वृष्टिसनीर्वृष्टिप्रदानेनैतन्नामिका इष्टकाः ।   तत्र प्रकारविशेषं विधत्ते— “यदेकधोपदध्मादेकमृतुं वर्षेदनुपरिहारꣳ सादयति तस्मात्सर्वानृतून्वर्षति” (सं. का. ५ प्र. ३ अ. १) इति।  
षञ्चानामेकप्रयत्नोपधाने सत्येकस्मिन्नेवर्तौ वृष्टिर्भवेन्नेतरेष्व तृषु ।   अतस्तत्परिहारायानुक्रमेण परितो हृत्वा स्थापयेत् ।   प्राचीमुपघाय प्रदक्षिणमिष्टकामावर्त्य दक्षिणामुपदध्यात् ।  
पुनरपीष्टकाहस्तं प्रदक्षिणीकृत्य पश्चिमामुदध्यादित्येवं योजनीयम् ।   तथा सति सर्वानप्यृतुन्प्रति वृष्टिर्भवति ।  
प्राणभृतां वृष्टिसनीनां च पूर्वोत्तरभावं प्रशंसति— “यत्प्राणभृत उपधाय वृष्टिसनीरुपदधाति तस्माद्वायुप्रच्युता दिवो वृष्टिरीर्ते” (सं. का. ५ प्र. ३ अ. १) इति।  
“यत्प्राणभृतः पूर्वभाविन्यो वृष्टिसनयः पश्चाद्भाविन्यस्तस्माल्लोकेऽपि दिवः सकाशात्पूर्वं वायुना प्रेरिता वृष्टिः पश्चात्प्रवर्तते ।  
अत्र विनियोगसंग्रहः— द्वितीयस्यां क्षितौ पञ्च घ्रुदेत्याद्याश्विनीस्तथा ।  
पञ्चर्तव्याः सजूर्मन्त्रैराद्यन्तावनुषङ्गकौ ॥  
वसुरुद्रादित्यविश्वैर्दैवर्मन्त्रभिदा भवेत् ।  
प्राणं प्राणभृतः पञ्च ह्यपोऽपस्याश्च पञ्च हि ॥  
ता एव वृष्टिसन्याख्याः प्रोक्ता मन्त्रास्तु विंशतिः ॥  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे तृतीयप्रपाठके  चतुर्थोऽनुवाकः ॥   ४ ॥  

## अनुवाकः ५ द्वितीयचितौ वयस्याख्येष्टकोपधानम्

अग्निर्ऋषिः


## चतुर्थकाण्डे तृतीयप्रपाठके पञ्चमोऽनुवाकः

## संयुक्तमन्त्रः

त्र्यवि॒र्वय॑स्त्रि॒ष्टुप्छन्दो॑ दित्य॒वाड्वयो॑ वि॒राट्छन्द॒ᳶ पञ्चा॑वि॒र्वयो॑ गाय॒त्री छन्द॑स्त्रिव॒थ्सो वय॑ उ॒ष्णिहा॒ छन्द॑स्तुर्य॒वाड्वयो॑ऽनु॒ष्टुप्छन्द॑ᳶ पष्ठ॒वाद्वयो॑ बृह॒ती छन्द॑ उ॒ख्षा वय॑स्स॒तोबृ॑हती॒ छन्द॑ ऋष॒भो वय॑ᳵ क॒कुच्छन्दो॑ धे॒नुर्वयो॒ जग॑ती॒ छन्दो॑ऽन॒ड्वान्वय॑ᳶ प॒ङ्क्तिश्छन्दो॑ ब॒स्तो वयो॑ विव॒लञ्छन्दो॑ वृ॒ष्णिर्वयो॑ विशा॒लञ्छन्द॒ᳶ पुरु॑षो॒ वय॑स्त॒न्द्रञ्छन्दो᳚ व्या॒घ्रो वयोऽना॑धृष्ट॒ञ्छन्द॑स्सि॒ꣳ॒हो वय॑श्छ॒दिश्छन्दो॑ विष्ट॒म्भो वयोऽधि॑पति॒श्छन्दः॑ ख्ष॒त्रव्ँवयो॒ मय॑न्द॒ञ्छन्दो॑ वि॒श्वक॑र्मा॒ वय॑ᳶ परमे॒ष्ठी छन्दो मू॒र्धा वय॑ᳶ प्र॒जाप॑ति॒श्छन्दः॑ ॥ [10]  
### मन्त्रः

त्र्यवि॒र्वय॑स्त्रि॒ष्टुप्छन्दः॑  +++(त्वमसि)+++।  

#### टीका
चतुर्थानुवाक आश्विन्यादीष्टका उक्ताः ।   अथ पञ्चमे बयस्याख्या इष्टका उच्यन्ते ।  
कल्पः—“त्र्यविर्वय इति पञ्च दक्षिणस्यां श्रोण्यां षष्ठवाद्वय इति पञ्चो त्तरस्यां बस्तो वय इति दक्षिर्णेऽसे वृष्णिर्वय इत्युत्तरे व्याघ्नो वय इति दक्षिणे पक्षे सिꣳ हो वय इत्युत्तर एतद्वा विपरीतं पुरुषो वय इति मध्ये विष्यम्भ्यो वय इति चतस्त्रो वयस्याः पुरस्तात्प्रतीचीः” इति ।   पाठस्तु— त्र्यविर्वय इति ।   अविशब्दः पूर्वोक्तरीत्या मासषट्कगुपलक्षयति ।   ततः सार्धसंवत्सरपरिगितः कालस्त्रूयविरित्युच्यते ।   हे इष्टके तथाविधं यद्वयस्तद्रू–  १९९० पाऽसि ।   त्रिष्टुपूचतुश्चत्वारिंशदक्षरा, तादृशं छन्दस्त्वमसि ।   एवं सर्वत्र योज्यम् ।  
### मन्त्रः
दि॒त्य॒वाड्वयो  वि॒राट्छन्दः॑ +++(त्वमसि)+++।  
#### टीका
दित्यवाड्द्विवत्सरपरिमितम् ।
### मन्त्रः
पञ्चा॑वि॒र्वयो॑ गाय॒त्री छन्दः॑ +++(त्वमसि)+++ ।

#### टीका
पञ्चाविः सार्धद्विवत्सरपरिमितम् ।
### मन्त्रः
त्रि॒व॒थ्सो वय॑ उ॒ष्णिहा॒ छन्दः॑ +++(त्वमसि)+++ ।

#### टीका
त्रिवत्सो वत्सरत्रयपरिमितम्
### मन्त्रः
तु॒र्य॒वाड्वयो॑ऽनु॒ष्टुप्छन्द॑ः +++(त्वमसि)+++ ।   

#### टीका
तुर्यवाट्सार्धसंवत्सरत्रयपरिगितम् ।   
### मन्त्रः
प॒ष्ठ॒वाद्वयो॑ बृह॒ती छन्द॑ः +++(त्वमसि)+++ ।   
#### टीका
षष्ठवात्संवत्सरचतुष्टयपरिमितम् ।  
### मन्त्रः
उ॒ख्षा वय॑स्स॒तोबृ॑हती॒ छन्द॑ः +++(त्वमसि)+++ ।
#### टीका
उक्षा सार्धसंवत्सरचतुष्टयपरिमितम् ।   तावति हि काले गौः सेक्ता भवति ।   एव मृषभादिशब्दास्तत्तत्प्रसिद्धार्थद्वारेण तत्तदर्थसंबन्धिवयोविशेषार्थत्वेनोन्नेयाः ।    विवलविशालादिशब्दा लोकप्रसिद्धच्छन्दांस्यनभिदघाना अपि शतपथब्राह्मणादिप्रसिद्धच्छन्दोविशेषवाचिन इति द्रष्टव्यम् ।
### मन्त्रः

ऋ॒ष॒भो वय॑ᳵ क॒कुच्छन्दः॑ +++(त्वमसि)+++ ।   
धे॒नुर्वयो॒ जग॑ती॒ छन्दः॑ +++(त्वमसि)+++ ।  
अ॒न॒ड्वान्वय॑ᳶ प॒ङ्क्तिश्छन्दः॑ +++(त्वमसि)+++ ।    
ब॒स्तो वयो॑ वि॒व॒लञ्छन्दः॑ +++(त्वमसि)+++  ।  
वृ॒ष्णिर्वयो॑ विशा॒लञ्छन्दः॑ +++(त्वमसि)+++ ।  
पुरु॑षो॒ वय॑स्त॒न्द्रञ्छन्दः॑ +++(त्वमसि)+++ ।  
व्या॒घ्रो वयोऽना॑धृष्ट॒ञ्छन्द॑ः +++(त्वमसि)+++।   
सि॒ꣳ॒हो वय॑श्छ॒दिश्छन्दः॑  +++(त्वमसि)+++ ।  
#### टीका
विश्वकर्मशब्दः प्रजापतिवाची ।   तत्सांनिघ्याद्विष्टम्भक्षत्त्रमूर्धशब्दाश्च तदीयमेकदेशविशेषमाचक्षते ।   तत्र विश्वकर्मशब्देन प्रजापत्यायुःपरिमितः काल उपलक्ष्यते ।

### मन्त्रः

विष्ट॒म्भो वयोऽधि॑पति॒श्छन्दः॑ +++(त्वमसि)+++ ।  
#### टीका
विष्टभ्भशब्देण जगद्धारणवाचिनैकस्याः सृष्टेः स्थितिकाल उपलक्ष्यते ।   

### मन्त्रः

ख्ष॒त्रव्ँवयो॒ मय॑न्द॒ञ्छन्दः॑  +++(त्वमसि)+++ ।  
वि॒श्वक॑र्मा॒ वय॑ᳶ परमे॒ष्ठीछन्दः॑ +++(त्वमसि)+++  ।  

#### टीका
क्षत्त्रशब्दो बलवाची ।   ततो यावता कालेनो त्पन्नं ब्राह्मण्यं प्रबलं भवति तावान्कालः क्षत्त्रशब्दोनोपलक्ष्यते ।
### मन्त्रः
मू॒र्धा वय॑ᳶ प्र॒जाप॑ति॒श्छन्दः॑ +++(त्वमसि)+++  ।  
#### टीका  
मूर्धंशब्दो द्युलोकरूपं विराजो मूर्धानमाचष्टे ।   तेन द्युलोकस्य यावान्कालस्तावान्कालो लक्ष्यते ।   नानाविधवयोरूपा नानाविधच्छन्दोरूपा च त्वमप्तीति तात्पर्यार्थः ।  
एतैर्मन्त्रैरुपधेप्रा वयस्याख्या इष्टकास्तासां पूर्वानुवाकावसाने पठिताभिरपश्याभिः सह पौर्वापर्यं निश्चेतुं प्रस्तौति— “पशवो वै वयस्या नानामनसः खलु वै पशवो नानाव्रतास्तेऽप एवाभि समनसः” (सं. का. ५ प्र. ३ अ. १) इति।  
वयस्यानां पशुप्रातिहेतत्वात्तद्रूपत्वम् ।   पशवश्च नानाविधरुचियुक्ताः ।    य [ एक]स्मै पशवे यादृशं तृणादिकं रोचते तादृशमेवान्यस्मा अपि रोचत इति नास्ति नियमः ।   एकेनाऽऽप्राय परित्यक्तस्यापि तृणस्यान्येन भक्षणदर्शनात् ।   अतो नानामनस्कत्वम् ।   ततो नानाव्रता भिन्नकर्माणः।   एकः पशूर्लाङ्गलं वहतेऽपरः शकटमन्यतु पृष्टभारम् ।   एवं विविधरुचयो विविधव्यापारा अपि पशवोऽपोऽभिलक्ष्य सर्वेऽपि समानमनस्का एव ।   मध्यान्हकाले युगपदुदकपानदर्शनात ।   तत्रान्वयव्यतिरेकाभ्यां वयस्यानामुत्तरभावित्वं विधत्ते— “यं कामयेतापशुः स्यादिति वयस्यास्तस्योपधायापस्या उप दध्यादसंज्ञान  १९९१ मेवास्मै पशुभिः करोत्यपशुरेव भवति यं कामयेत पशुमान्त्स्यादित्यपस्यास्तस्योपघाय वयस्या उप दध्यात्संज्ञानमेवास्मै पशुभिः करोति पशुमानेव भवति” (सं. का. ५ प्र. ३ अ. १) इति।  
वयःशब्दोपेतैस्त्रूयविर्ययस्त्रिर्ष्टुप्छन्द इत्यादिभिर्मन्त्रैरुपधेया इष्टका वयस्याः।   अप्शब्दोपेतैरपस्पिन्वेत्यादिभिर्मन्त्रैरुपधेया इष्टका अपस्याः ।   तत्रापस्यानामुत्तर भवित्वे ताभिरितरासां पशुरूपाणामभिभूतत्वादस्य यजमानस्य पशुभिरसंज्ञानं करोति, पशुनिमित्तकं संज्ञानमकृतं भवति ।   अतः पशूनामयज्ञातत्वात्पशुरईतो भवति ।   पशुरूपाणां वयस्यानामुत्तरभावित्वे पुनरनभिभूतत्वादस्य यजमानस्य पशुभिः संज्ञानं करोति, पशुनिमित्तकं संज्ञानं कृतं भवति ।   अवज्ञाविपरीत आदरः संज्ञानम् ।   तेनायं पशुमान्भवत्येव ।   तस्मादपस्याः पूर्वभाविन्यो वयस्या उत्तरभाविन्य इत्यर्थः ।  विष्टन्भो वय इत्यादिभिर्मन्त्रैरुपधेयानां प्राग्देशं विधत्ते—
“चतस्त्रः पुरस्तादुप दधाति तस्माच्चत्वारि चक्षुषो रूपाणि द्वे शुक्ले द्वे कृष्णे” (सं. का. ५ प्र. ३ अ. १) इति।  
चक्षुरिन्द्रियसंबन्धिनोर्द्वयोर्गोलकयोर्मध्ये प्राढे द्वे शुक्लमण्डले, तयोर्मध्ये द्वे कृष्णमण्डले इत्येवं रूपचतुष्टयम् ।  
तेषु चतुर्षु मन्त्रेष्वन्तिममन्त्रे यो मूर्धशब्दस्तं प्रशंसति— “मूर्धन्वतीर्भवन्ति तस्मात्पुरस्तान्मूर्धा” (सं. का. ५ प्र. ३ अ. १) इति।  
मूर्धञ्शब्दोपेतैर्मन्त्रैरुपधेया इष्टका मूर्धन्वत्यः ।   यस्मात्पूर्वस्यां दिश्युपधेया मूर्धञ्शब्दोपेतमन्त्रसाध्मास्तस्मात्पक्ष्याकारेण चीयमानस्याग्नेरपि मूर्धा पूर्वस्यां दिशि भवति ।  
त्र्यविर्वय इत्यादिमन्त्रपञ्चकेन पष्ठवाद्वय इत्यादिमन्त्रपञ्चकेन चोप्रधेयानामिष्टकानां देशविशेषं विबत्ते— “पञ्च दक्षिणायाꣳ श्रोण्यामुपदघाति पञ्चोत्तरस्यां तस्मात्पश्चाद्वर्षीयान्पुरस्तात्प्रवणः पशुः” (सं. का. ५ प्र. ३ अ. १) इति।  
१९९२ यस्मादत्र श्रोण्योर्बहव इष्टकारतस्मात्पशोरपि श्रोणितः पूर्वभागो निम्नः।    श्नथ मन्त्रद्वयेनोपधेययोर्विशेषो विधत्ते “यस्तो वय इति दक्षिणेꣳ स उप दधाति वृष्णिर्वय इत्युत्तरेऽꣳसविव प्रति दधाति” (सं. का. ५ प्र. ३ अ. १) इति।  
उत्तरे, अंस उपदधातीत्यनुवर्तते ।   तेनोपधानद्वयेनाग्नेरंसावेव संपादयति।   अन्येन मन्त्रद्वयेनोपधेययोर्देशविशेषौ विधत्ते— “व्याघ्रो वय इति दक्षिणे पक्ष उप दधाति सिꣳहो वय इत्युत्तरे पक्षयोरेव वीर्यं दथाति” [सं. का. ५ प्र. ३ अ. १] इति।  
उत्तरे, पक्ष उपदधातीत्यनुवर्तते ।   व्याघ्रसिंहयोरधिकवीर्योपतेत्वादनेनोपधानद्वयेन षक्षयोर्वीर्यं स्थापयत्येव ।  
अन्येन मन्त्रोणोपधेयाया इष्टकायाः स्थानं विधत्ते— “पुरुषो वय इति मध्ये तस्मात्पुरुषः पशूनामधिपतिः” [सं. का. ५ प्र. ३ अ. १] इति।  
यस्मान्मध्यदेश उपधानमन्त्रे पुरुषशब्दोऽस्ति तस्माल्लोके परुषः पशूनां स्वामी भवति ।   इतरास्तु वयस्याः पशव इत्युक्तम् ।  
अव विनियोगसंग्रहः—
त्रियविस्तु ( त्र्यविर्वयो ) वयस्याख्या दध्यादिकोनविंशतिः ॥  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे तृतीयप्रपाठके  पञ्चमोऽनुवाकः ॥  ५ ॥  
[अथ चतुर्थकाण्डे तृतीयप्रपाठके षष्ठोऽनुवाकः]।  

## अनुवाकः ६ तृतीयचितौ स्वयमातृण्णाद्युपधानम्

अग्निर्ऋषिः


## चतुर्थकाण्डे तृतीयप्रपाठके षष्ठोऽनुवाकः

पञ्चमेऽनुवाके वयस्वाख्या इष्टका उक्ताः ।   तावता द्वितीयचितिः समाप्ता।    अथ षष्टे तृतीयस्यां चित्तौ स्वयमातृण्णाद्या उच्यन्ते ।  

### मन्त्रः
इन्द्रा᳚ग्नी॒ अव्य॑थमाना॒मिष्ट॑कान्दृꣳहतय्ँयु॒वम् ।  
पृ॒ष्ठेन॒ द्यावा॑पृथि॒वी अ॒न्तरि॑ख्षञ्च॒ वि बा॑धताम् ॥
#### टीका
कल्पः—“श्वोभूते पौर्वाहनिकीभ्यां प्रचर्य तृतीयां चितिं चिनौतीन्द्राग्नी अव्यथमानमिति स्वयमातृण्णाममिमृश्याश्वेनोपघ्राप्य” इति ।   पाठस्तु—  १९९४ इन्द्राग्नी इति ।   हे इन्द्राग्नी युवं युवाव्यथमानां भङ्गरहितां स्वयभातृण्णाख्यामिष्टकां दृंहतं दृढी कुरुतम् ।   इयं चेष्टका स्वकीयेनोपरिभागेन [ ण] लोकत्रयं विवाधतां बाधमानेव व्याप्नोत्वित्यर्थः ।  
### संयुक्तमन्त्रः
वि॒श्वक॑र्मा त्वा सादयत्व॒न्तरि॑ख्षस्य पृ॒ष्ठे व्यच॑स्वती॒म्प्रथ॑स्वती॒म्भास्व॑तीꣳ सूरि॒मती॒मा या द्याम्भास्या पृ॑थि॒वीमोर्व॑न्तरि॑ख्षम॒न्तरि॑ख्षय्ँयच्छा॒न्तरि॑ख्षन्दृꣳहा॒न्तरि॑ख्ष॒म्मा हिꣳ॑सी॒र्विश्व॑स्मै प्रा॒णाया॑पा॒नाय॑ व्या॒नायो॑दा॒नाय॑ प्रति॒ष्ठायै॑ च॒रित्रा॑य वा॒युस्त्वा॒भि पा॑तु म॒ह्या स्व॒स्त्या छ॒र्दिषा᳚ [11]  
शन्त॑मेन॒ तया॑ दे॒वत॑याङ्गिर॒स्वद्ध्रु॒वा सी॑द ।  

### मन्त्रः
वि॒श्वक॑र्मा त्वा सादयतु अ॒न्तरि॑ख्षस्य पृ॒ष्ठे ,


#### टीका
कल्पः “विश्वकर्मा त्वा सादयत्वन्तरिक्षस्य पृष्ठ इत्याविदुषा ब्राह्मणेन सह मध्येऽग्नेरुपधाति” इति ।   पाठस्तु— विश्वकर्मा त्वेति ।   विश्वानि कर्माणि यस्यासौ विश्वकर्मा प्रजापतिः ।   हे स्वयमातृण्णे प्रजापतिस्त्वामन्तरिक्षस्य पृष्ठ उपरि सादयतु ।  
### मन्त्रः
व्यच॑स्वती॒म्प्रथ॑स्वती॒म्भास्व॑तीꣳ सूरि॒मती॒मा या

द्याम्भासि ।
#### टीका
कीदृशीं, व्यचस्वतीं व्यक्तियुक्तां प्रथस्वतीं विस्तारयुक्तां भास्वतीं भायुक्तां सूरिमतीं विद्वद्भिर्ऋत्विग्भिर्युक्तां, तां येयं स्वयमातृण्णा त्वं द्युलोकमाभासि सर्वतः प्रकाशयसि ।  
### मन्त्रः

आ पृ॑थि॒वीम् +++(भासि)+++

#### टीका
तथा पृथिवीमाभासि ।

### मन्त्रः
ओर्व॑न्तरि॑ख्षम् +++(भासि)+++
#### टीका
उरु विस्तीर्णमन्तरिक्षं चाऽऽभासि ।   
### मन्त्रः
अ॒न्तरि॑ख्षय्ँयच्छ ।  
#### टीका

तादृशी त्वमन्तरिक्षमिदं यच्छ गन्धर्वाप्सरोगणादिधारकतया नियमय ।   
### मन्त्रः
आ अ॒न्तरि॑ख्षन्दृꣳह ।  

#### टीका
तथाऽन्तरिक्षं र्दृह परोपद्रववराहित्येन दृढी कुरु ।   
### मन्त्रः
अ॒न्तरि॑ख्ष॒म्मा हिꣳ॑सीः ।  

#### टीका
त्वमपि तदन्तरिक्षं मा हिंसीः ।  
### मन्त्रः

विश्व॑स्मै प्रा॒णाया॑पा॒नाय॑ व्या॒नायो॑दा॒नाय॑ प्रति॒ष्ठायै॑ च॒रित्रा॑य वा॒युस्त्वा॒भि पा॑तु,
म॒ह्या स्व॒स्त्या छ॒र्दिषा᳚ [11] शन्त॑मेन,

#### टीका

विश्वस्मै सर्वस्मै प्राणापानव्यानोदानाख्यवायुवृत्तिलाभाय, प्रतिष्ठायौ स्मगृहे प्रतिष्ठालाभाय, चरित्राय शास्त्रीया चरणाय, प्राणिनामेतस्य सर्वस्य सिद्ध्यर्थमयं वायुस्त्याममितः पातु ।   केन रक्षणमिति तदुच्यतेमह्या स्वस्त्या महत्या योगक्षेमसंपत्त्या शंतमेन च्छर्दिषा सुखकारिणा दीप्तिविशेषेण ।   
### मन्त्रः

तया॑ दे॒वत॑याङ्गिर॒स्वद्ध्रु॒वा सी॑द ।
#### टीका
तव स्वामिभूता या देवता तयाऽनुगृहीत ध्रुवास्थिरा सती सीदहोपविश ।   अङ्गिरस्वदङ्गिरसां चयनानुष्ठाने यथा घ्रुवा स्थिरा तद्वत् ।   एतन्मन्त्रद्वयसाध्यमभिमर्शनपूर्वकमुपधानं विधत्ते— “इन्द्राग्नी अव्यथमानामिति स्वयमातृण्णामुप दधातीन्द्राग्निभ्यां वा इमौ लोकौ विधृतावनयोर्लोकयोर्विधृत्यै” [सं. का. ५ प्र. ३ अ. २] इति।  
यस्मादिन्द्राग्निभ्यां लोकद्वयं विधृतं तस्मादत्रापि लोकद्वयधारणायेन्द्राग्नी इति मन्त्रः प्रयुज्यते ।   प्रकारान्तरेणेन्द्राग्नी मन्त्रगतौ प्रशंसति— “अधृतेव वा एषा यन्मध्यमा चितिरन्तरिक्षमिव वा एषेन्द्राग्नी इत्याहे न्द्राग्नी वै देवानामोजोभृतामोजसैवैनामन्तरिक्षे चिनुते घृत्यै” [सं. का. ५ प्र. ३ अ. २] इति।  
अधस्ताच्चितिद्वयं पूर्वमुक्तमुपरितनं तु चितिद्वयं वक्ष्यते ।   तस्मादियं तृतीया चितिर्मध्यमा सा च भूमिस्पर्शभावत्केनाप्यधृता वर्तते ।   अतोऽन्तरिक्षस १९९५ दृशी ।   अतस्तस्याश्चितेर्धृतिसिद्ध्यर्थमिन्द्राग्नी इति मन्त्रं पठेत् ।   देवानां मध्येताविद्राग्नी बलधारिणौ ।   तद्वलेनैवैनामन्तरिक्षे भूमिस्पर्शमन्त्ररेण चिनुते ।   भूमिस्पर्शाभावेऽपि तद्बलेन चितत्वाद्धृता भवति ।  
पूर्वं विहितां स्वयमातृण्णामनूद्य प्रशंसति “स्वयमातृण्णामुप दधात्यन्तरिक्षं वै स्वयमातृण्णाऽन्तरिक्षमेवोप धत्ते” (सं. का. ५ प्र. ३ अ. २) इति।  
भूमिस्पर्शभावादन्तरिक्षसादृश्यम् ।   यदा त्वयमुपधाविधिस्तदानीमेतदनुवादेन पर्वोक्तो मन्त्रविनियोगो द्रष्टव्यः ।  
उपधानात्प्राचीनमश्वोपघ्रापणं विधत्ते— “अश्वहूप घ्रापयति प्राणमेवास्यां दधात्यथो प्राजापत्यो वा अश्वः प्रजाषतिनैवाग्निं चिनुते” (सं. का. ५ प्र. ३ अ. २) इति।  
इष्टकागतं छिद्रं प्रशंसति— “स्वयमातृण्णा भवति प्राणानामुत्सुष्ठ्या अथो सुवर्गस्य लोकस्यानुख्यात्यै” [सं. का. ५ प्र. ३ अ. २] इति।  
सति हि च्छिन्द्रे श्वासोऽनुपरुद्धः सन्निर्गच्छति ।   आवरणाभावत्स्वर्गोऽपि द्रष्टुं शक्यते

## संयुक्तमन्त्रः

राज्ञ्य॑सि॒ प्राची॒ दिग्वि॒राड॑सि दख्षि॒णा दिख्स॒म्राड॑सि प्र॒तीची॒ दिख्स्व॒राड॒स्युदी॑ची॒ दिगधि॑पत्न्यसि बृह॒ती दिगायु॑र्मे पाहि प्रा॒णम्मे॑ पाह्यपा॒नम्मे॑ पाहि व्या॒नम्मे॑ पाहि॒ चख्षु॑र्मे पाहि॒ श्रोत्र॑म्मे पाहि॒ मनो॑ मे जिन्व॒ वाच॑म्मे पिन्वा॒त्मान॑म्मे पाहि॒ ज्योति॑र्मे यच्छ ॥ [12]  
### मन्त्रः
राज्ञ्य॑सि॒ प्राची॒ दिक् ।    

#### टीका
कल्पः “राज्ञ्यसि प्राची दिगिति पञ्च दिश्याः प्रतिदिशमेकां मध्ये” इति।   पाठस्तु— राज्ञ्यसि प्राचीति ।   हे इष्टके त्वं राज्ञी राजमाना दीप्यमाना सती प्राची दिगासि पूर्वदिग्रूपाऽसि ।  
### मन्त्रः
वि॒राड॑सि दख्षि॒णा दिक्।  
#### टीका
विराड्विविधं राजमाना दक्षिणा दिगासि ।   

### मन्त्रः
स॒म्राड॑सि प्र॒तीची॒ दिक्  ।   
#### टीका
सम्राट् सम्यग्राजमाना प्रतीची दिगसि ।  
### मन्त्रः
स्व॒राड॒स्युदी॑ची॒ दिक् ।  
#### टीका
स्वराट्स्वयमेव राजमानोदीची दिगसि ।  
### मन्त्रः
अधि॑पत्न्यसि बृह॒ती दिक् ।  
#### टीका
अधिकं पातीत्यधिपत्नी, तादृशी त्वं वृहती प्रौढोर्ध्वा दिगसि ।  

एतैर्मन्त्रैः साध्यमुपधानं विधत्ते— “देवानां वै सुवर्गं लोकं यतां दिश, समबूब्लीयन्त त एता दिश्या अपश्यन्ता उपादधत तामिर्वै ते दिशो दृꣳहन्याद्दिश्या उपदधाति दिशां विधृत्यै” (सं. का. ५ प्र. ३ अ. २) इति।  
देवाः पुरा भूमौ स्थिताः कदाचित्स्वर्गं लोकं गताः ।   तत्र गच्छतां देवानां   १९९६ संबन्धिन्यो या भूमिष्टा दिशस्ताः समब्लीयन्त रक्षकाभावात्सम्यग्विशीर्णाः ।   दिग्वर्तिनां प्राणिनामस्वास्थ्यमेव दिशां विशरणम् ।   ते देवा विचार्य दिशां धारण सगर्था एता दिश्या नामेष्टका अपश्यन् ।   दिक्शब्दोपेतैर्मन्त्रैरुपधेया इष्टका दिश्याः ।   तदुपधानद्देवानामिव यजमानस्यापि दिशो दृढा भवन्ति ।  

### संयुक्तमन्त्रः
आयु॑र्मे पाहि ।   
प्रा॒णम्मे॑ पाह ्यपा॒नम्मे॑ पाहि व्या॒नम्मे॑ पाहि॒ चख्षु॑र्मे पाहि॒ श्रोत्र॑म्मे पाहि॒ मनो॑ मे जिन्व॒ वाच॑म्मे पिन्वा॒त्मान॑म्मे पाहि॒ ज्योति॑र्मे यच्छ ॥
### मन्त्रः़
आयु॑र्मे पाहि ।   
प्रा॒णम्मे॑ पाहि ।  
अ॒पा॒नम्मे॑ पाहि ।   
व्या॒नम्मे॑ पाहि ।   
चख्षु॑र्मे पाहि ।   
श्रोत्र॑म्मे पाहि ।   

#### टीका
कल्पः—“आयुर्मे पाहीति दश प्राणभृतः पुरस्तादुपधाय” इति।   पाठस्तु— आयुर्मे पाहीति ।   हे इष्टके मे मदीयमायुः पाहि रक्ष ।   एवमुत्तरत्रापि योज्यम् ।   
### मन्त्रः
मनो॑ मे जिन्व ।   
वाच॑म्मे पिन्व ।   

#### टीका
जिन्व प्रीणय ।   
### मन्त्रः
आ॒त्मान॑म्मे पाहि ।   
#### टीका

आत्मानं जीवस्वरूपम् ।   
### मन्त्रः
ज्योति॑र्मे यच्छ ॥

#### टीका
ज्योतिर्यच्छ देहि ।  

एतैर्मन्त्रैः साध्यमुपधानं विधत्ते— “दश प्राणभृतः पुरस्मादुप दधाति नव व पुरुषे प्राणा नाभिर्दशमी प्राणानेव षुरस्ताद्धत्ते तस्मात्पुरस्तात्प्राणाः” (सं. का. ५ प्र. ३ अ. २) इति।  
प्राणशब्दोपेतान्मन्त्रानुपधानकाले बिभ्रतीति प्राणभृतः ।   शिरसि सप्त च्छिदाणि ।   अधस्तादुभे ।   तेषु च्छिद्रेषु संचरन्तः प्राणा नवसंख्याकाः ।   नामिर्दशमी छिद्ररूपा ।   अतस्तत्रत्यप्राणेन सह दश प्राणान्पूर्वस्यां दिश्युपधत्ते यस्मादेते पूर्वस्यां दिश्युपहितास्तस्गाल्लोकेऽपि प्राङ्पुखस्य पुरुषस्य श्वासदृष्टिप्रसारादयः पूर्वस्यामेव दिशि भवन्ति ।   चरमन्त्रे ज्योतिःशब्दं प्रशंसति— “ज्योतिष्गतीमुत्तमामुप दधाति तस्मात्प्राणानां वाग्ज्योतिरुत्तमा” [सं. का. ५ प्र. ३ अ. २] इति।  
ज्योतिःशब्दयुक्तेन मन्त्रेणोपधातव्येष्टका ण्योतिष्मती ।   यस्गात्सा चरमा तस्माल्लोकेऽपि स्वार्थप्रकाशकत्वेन ज्योतीरूपा वाक्सर्वेषामिन्द्रियाणामुतमा भवति ।   संख्यां प्रशंसति— “दशोप दधाति दशाक्षरा विराड्विराट्छन्दसां ज्योतिर्ज्योतिरेव पुरस्ताद्धत्ते तस्मात्पुरस्ताज्ज्योतिरुपास्महे” (सं. का. ५ प्र. ३ अ. २) इति।  
दीप्तिवाचिना राजतिधातुजन्येन निर्दिश्यमानत्वादिर्य विराट्छन्दसां मध्ये ज्योतिः ।   तथा सति तादृग्धशानां पूर्वदिश्युपधानेन ज्योतिरेव तत्र धारितं भवति ।   यस्मात्पूर्वस्यां दिशि ज्योतिर्धृतं तस्माद्वयं प्रातःसंध्याकाले षूर्वस्यां दिशि ज्योतिर्मण्डलमुपास्महे ।   अत्र विनियोगसंग्रहः–  १९९७ तृतीयस्य चिताविन्द्रा स्वयमातृण्णकां स्पृशेत् ।  
विश्वेत्युपदधात्येनां राज्ञी दिश्यास्तु पञ्चभिः ।  
आयुर्दश प्राणभृतो मन्त्राः सप्तदशेरिताः ॥  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे तृतीयप्रपाठके  षष्ठोऽनुवाकः ॥   ६ ॥  

## चतुर्थकाण्डे तृतीयप्रपाठके सप्तमोऽनुवाकः

## अनुवाकः ७ तृतीयचितौ बृहत्याद्युपधानम्

अग्निर्ऋषिः

### संयुक्तमन्त्रः
मा छन्द॑ᳶ प्र॒मा छन्द॑ᳶ प्रति॒मा छन्दो᳚ऽस्री॒विश्छन्द॑ᳶ प॒ङ्क्तिश्छन्द॑ उ॒ष्णिहा॒ छन्दो॑ बृह॒ती छन्दो॑ऽनु॒ष्टुफ्छन्दो॑ वि॒राट्छन्दो॑ गाय॒त्री छन्द॑स्त्रि॒ष्टुफ्छन्दो॒ जग॑ती॒ छन्द॑ᳶ पृथि॒वी छन्दो॒ऽन्तरि॑ख्ष॒ञ्छन्दो॒ द्यौश्छन्द॒स्समा॒श्छन्दो॒ नख्ष॑त्राणि॒ छन्दो॒ मन॒श्छन्दो॒ वाक्छन्द॑ᳵ कृ॒षिश्छन्दो॒ हिर॑ण्य॒ञ्छन्दो॒ गौश्छन्दो॒ऽजा छन्दोऽश्व॒श्छन्दः॑ ।   
### मन्त्रः

+++(त्वं)+++ मा छन्द॑ः  +++(असि)+++।  
+++(त्वं)+++ प्र॒मा छन्दः॑ +++(असि)+++।  
+++(त्वं)+++ प्र॒ति॒मा छन्द॑ः  +++(असि)+++।  
+++(त्वं)+++ अ॒स्त्री॒विश्छन्दः॑   +++(असि)+++।  
+++(त्वं)+++ प॒ङ्क्तिश्छन्द॑॑ः  +++(असि)+++।  
+++(त्वं)+++ उ॒ष्णिहा॒ छन्द॑ः  +++(असि)+++।  
+++(त्वं)+++ बृ॒ह॒ती छन्दः॑   +++(असि)+++।  
+++(त्वं)+++ अ॒नु॒ष्टुफ्छन्द॑ः  +++(असि)+++।  
+++(त्वं)+++ वि॒राट्छन्द॑ः  +++(असि)+++।  
+++(त्वं)+++ गा॒य॒त्री छन्दः॑  +++(असि)+++।  
+++(त्वं)+++ त्रि॒ष्टुफ्छन्द॑ः  +++(असि)+++।  
+++(त्वं)+++ जग॑ती॒ छन्द॑ः  +++(असि)+++।  

+++(त्वं)+++  पृ॒थि॒वी छन्दः॑  +++(असि)+++।  
+++(त्वं)+++ अन्तरि॑ख्ष॒ञ्छन्द॑ः  +++(असि)+++।  
+++(त्वं)+++ द्यौश्छन्द॑ः  +++(असि)+++।  
+++(त्वं)+++ समा॒श्छन्द॑ः  +++(असि)+++।  

+++(त्वं)+++ नख्ष॑त्राणि॒ छन्द॑ः  +++(असि)+++।  
+++(त्वं)+++ मन॒श्छन्द॑ः  +++(असि)+++।  
+++(त्वं)+++ वाक्छन्द॑ः  +++(असि)+++।  
+++(त्वं)+++ कृ॒षिश्छन्द॑ः  +++(असि)+++।  

+++(त्वं)+++ हिर॑ण्य॒ञ्छन्द॑ः  +++(असि)+++।  
+++(त्वं)+++ गौश्छन्द॑ः  +++(असि)+++।  
+++(त्वं)+++ अ॒जा छन्दः॑  +++(असि)+++।  
+++(त्वं)+++ अ॒श्व॒श्छन्दः॑  +++(असि)+++।  
#### टीका


[अथ चतुर्थकाण्डे तृतीयप्रपाठके सप्तमोऽनुवाकः]।  
षष्ठेऽनुवाके स्वयमातृण्णाद्या इष्टका उक्ताः।   अथ सप्तमे बृहत्याख्या इष्टका उच्यन्ते।  
कल्पः—“षट्विंशतं बृहतीर्मा छन्द इति द्वादश दक्षिणतः पृथिवी छन्द इति द्वादश पश्चादग्निर्देवतेति द्वादशोत्तरयः” इति ।   पाठस्तु— मा छन्दः प्रभेति ।   अत्र माप्रमाप्रतिमास्त्रीत्वि[ ब्यादि] शब्दाभिधेयाश्छन्दोविशेषाः केचिद्वेदे प्रसिद्धाः केचिल्लोकेष्वपि प्रसिद्धाः ।   हे इष्टके त्वं मानामकच्छन्दोरूपाऽसि ।   प्रमानामकच्छन्दोरूपाऽसि ।   एवं सर्वत्र योज्यम् ।   अग्न्यादीनां तु देवतात्वं प्रसिद्धम् ।   

### मन्त्रः
+++(त्वं)+++  अ॒ग्निर्दे॒वता᳚  +++(असि)+++।  
+++(त्वं)+++  +++(त्वं)+++  वातो॑ दे॒वता॒  +++(असि)+++।  
+++(त्वं)+++  सूर्यो॑ दे॒वता॑  +++(असि)+++।  
+++(त्वं)+++  च॒न्द्रमा॑ दे॒वता᳚+++(असि)+++।  
+++(त्वं)+++  वस॑वो दे॒वता॑  +++(असि)+++।  
+++(त्वं)+++  रु॒द्रा दे॒वता॑  +++(असि)+++।  
+++(त्वं)+++ अ॒ादि॒त्या दे॒वता᳚  +++(असि)+++।  
+++(त्वं)+++  विश्वे॑ दे॒वा दे॒वता॑  +++(असि)+++।  
+++(त्वं)+++  म॒रुतो॑ दे॒वता॒  +++(असि)+++।  
+++(त्वं)+++  बृह॒स्पति॑र्दे॒वता᳚  +++(असि)+++।  
+++(त्वं)+++  इन्द्रो॑ दे॒वता᳚  +++(असि)+++।  
+++(त्वं)+++  वरु॑णो दे॒वता॑ +++(असि)+++।  

#### टीका
हे इष्टके त्वमग्निदेवतारूपाऽसि ।   एवमुत्तरत्रापियोज्यम् ।   एतैर्मन्त्रैरिष्टकोपधानं विधातुं प्रस्तौति—  “छन्दाꣳ सि पशुष्वाजिमयुस्तान्बृहत्युदजयत्तस्माद्वार्हतः पशव उच्यन्ते” (सं. का. ५ प्र. ३ अ. ३) इति।  
पुरा कदाचिद्वायत्र्यादिच्छन्दोदेवताः परस्परं मात्सर्येण कांचिदाजिं मर्यादां प्राप्ताः ।   अहमेवाऽऽदौ पशून्स्वी करिष्यमामिति प्रतिज्ञा मर्यादा ।   तदानीं बृहत्याख्या छन्दोदेवता देवतान्तरण्युल्लङ्ष्य स्वयमेवाजयत् ।   अतस्तदीयनाम्ना पशवो बार्हता इत्येवं प्रसिद्धिं गताः ।   यथा बृहती छन्दसां मध्ये प्रशस्ता, एवं बृहत्याख्या इष्टका अपि प्रशस्ता इति तात्पर्यार्थः ।    ता इष्टका दिग्विशेषेषु विधत्ते ।  

“मा छन्द इति दक्षिणत उप दधाति तस्माद्दक्षिणावृतो मासाः पृथिवी   १९९९ छन्द इति पश्चात्प्रतिष्ठित्या अग्निर्देवतेत्युतरत ओजो वा अग्निरोज एवोत्तरतो धत्ते तस्मादुत्तरतोभिप्रयायी जयति” [सं. का. ५ प्र. ३ अ. २] इति।  
माशब्देन मासा उच्यन्ते ।   दक्षिणादिग्विधानेन दक्षिणादिवृतिः, सूर्यस्य गोलकप्रदक्षिणावृत्त्या निष्पाद्यामानत्वाच्चैत्रादिमासा दक्षिणावृताः ।   पश्चिमदिश्युपधेयानामिष्टकानां मन्त्रेष्वादौ पृथिवीशब्दः पठितः ।   पृथिवी च सर्वस्य जगतः प्रतिष्ठा ।   तस्मात्तदुपधानं प्रतिष्ठित्यै भवति ।   उदीच्यां दिश्युपधेयानामिष्टकानां मन्त्रादावग्निशब्दः पठितः ।   अग्निश्च दाहकशक्तियुक्तत्वादोज इत्युच्यते ।   तस्मादोज एवोदीच्यामुपहितं भवति ।   यस्मादुदीच्यामग्न्यादिदेवताशक्तिरूपमोजस्तिष्ठति तस्मादुत्तराभिमुखत्वेन प्रयाणं कुर्वंस्तीर्थयात्रादियन्यपुण्योपेतत्वात्परलोकं जयति ।    मन्त्रपाठप्राप्तामिष्टकासंख्यां प्रशंसति— “षट्त्रीꣳशत्सं पद्यन्ते पट्त्रिꣳ शदक्षरा बृहती वार्हताः पशवो बहत्यैवास्मै पशूनव रुन्धे बृहती छन्दसाꣳ स्वाराज्यं परीयाया यस्यैता उपधीयन्ते गच्छति स्वाराज्यम्” [सं. का. ५ प्र. ३ अ. २] इति।  
घृहत्या जितत्वात्पशूनां बार्हेतत्वं, जेतृत्वादेव बृहत्याः स्वाराज्यमपि ।
### संयुक्तमन्त्रः
मू॒र्धासि॒ राड्ध्रु॒वासि॑ ध॒रुणा॑ य॒न्त्र्य॑सि॒ यमि॑त्री॒षे त्वो॒र्जे त्वा॑ कृ॒ष्यै त्वा॒ ख्षेमा॑य त्वा॒ यन्त्री॒ राड्ध्रु॒वासि॒ धर॑णी ध॒र्त्र्य॑सि॒ धरि॒त्र्यायु॑षे त्वा॒ वर्च॑से॒ त्वौज॑से त्वा॒ बला॑य त्वा ॥ [14]  

### मन्त्रः
मू॒र्धासि॑ राड् ।  

#### टीका
कल्पः—“मूर्धाऽसि राडिति सप्त वालखिल्याः पुरस्तात्प्रतीचीर्यन्त्री राडितिसप्त पश्चात्प्राचीः” इति ।   पाठस्तु मूर्धासीति ।  
हे इष्टके त्वं मूर्धा मूर्धवदुत्तमा राड्राजमाना चासि
### मन्त्रः
ध्रु॒वासि॑ ध॒रुणा॑ ।  
#### टीका
हे इष्टके त्वं घ्रुवा स्थिरा धरुणा धारणहेतुश्चासि ।  
### मन्त्रः
य॒न्त्र्य॑सि॑ यमि॑त्री ।  
#### टीका

हे इष्टके त्वं यन्त्रो स्वयमपि नियता यमित्री सर्वेषां नियमनकारिणी चासि ।
### मन्त्रः
इ॒षे त्वा᳚ +++(उपदधामि)+++ ।  

#### टीका

हे इष्टके इषेष्न्नाय त्वा त्वाम्, उपदधामीति शेषः ।   
### मन्त्रः
ऊ॒र्जे त्वा॑ +++(उपदधामि)+++ ।  

#### टीका

ऊर्जे वलाय त्वामुपदधामि ।  
### मन्त्रः
कृ॒ष्यै  त्वा᳚ +++(उपदधामि)+++ ।  
#### टीका

कृष्यै सस्यनिष्पश्चये त्वामुपदधामि ।  
### मन्त्रः
ख्षेमा॑य त्वा᳚  +++(उपदधामि)+++ ।  
#### टीका

क्षेमाय संपादितस्य धनस्य रक्षणाय त्वामुपदधामि ।  
एतैः सप्तभिर्मन्त्रेः पुरस्तादुपधेयाः ।
### मन्त्रः
यन्त्री॒ राट् +++(असि)+++ ।
#### टीका
हे इष्टके त्वं यन्त्री नियमोपेता राड्रजमाना चासि ।   
### मन्त्रः
ध्रु॒वासि धर॑णी ।  
#### टीका
तथा ध्रुवा स्थिरा धरणी धारणहेतुश्चाति ।   
### मन्त्रः
ध॒र्त्र्य॑सि धरि॒त्री ।  

#### टीका
धर्त्री धारणं कुर्वती धरित्री भूमिरूपा चासि ।   
### मन्त्रः
आयु॑षे त्वा +++(उपदधामि)+++ ।  
#### टीका
आयुष आयुवृद्धयर्थं त्वामुपदधामि ।   
### मन्त्रः
वर्च॑से॒ त्वा  +++(उपदधामि)+++ ।  
#### टीका
वर्चसे कान्त्यर्थं त्वामुपदधामि ।   
### मन्त्रः
ओज॑से त्वा +++(उपदधामि)+++ ।  
#### टीका
ओजसेऽष्टमधातुवृद्ध्यर्थं त्वामुपैदधामि ।   
### मन्त्रः

बला॑य त्वा  +++(उपदधामि)+++ ।  ॥   
#### टीका
बलाय तेजःकार्यार्थं त्वामुपदधामि ।  


एतैः सष्तभिर्मन्त्रेः पश्चिमायां दिश्युपधाप्रम् ।  
२००० तैरेतैरुभयविधमन्त्रैः साध्यमुपधानं विधत्ते— “सप्त बालखिल्याः पुरस्तादुप दधाति सप्न पश्चात्सप्त वै शीर्षण्याः प्राणा द्वावावाञ्चौ प्राणानाꣳ सवीर्यत्वाय” (सं. का. ५ प्र. ३ अ. २) इति।  
बालखिल्यनामकैर्मुनिभिरादौ दृष्टत्वादिष्टका अपि बालखिल्याख्याः ।   इष्टकागतया सप्तसंख्याया शीर्षण्यच्छिद्रसाम्यं, पुरस्तादेकं सप्तकं पश्चादेकं सप्तकमिति सप्तकयोर्द्वित्वादधोदेशवर्तिच्छिद्रद्वयसाम्यम् ।   अतः सर्वेषां प्राणानां सवी र्यत्वायेदमुपधानम् ।   सप्तकद्वये मन्त्रविभागं विधत्ते— “मूर्धा सि राडिति पुरस्तादुप दधाति यन्त्री राडिति पश्चात्प्राणानेवास्मै समीचो दधाति” [सं. का. ५ प्र. ३ अ. २] इति।  
सप्तकद्वयस्य परास्पराभिमुख्येन प्राणानां सम्यक्त्वं संपद्यते ।   सम्यक्त्वं नाम स्वस्वव्यापारक्षमत्वम् ।   अत्र विनियोगसंग्रहः— मा दक्षिणस्यां यृहतीः पृथि पञ्चादथोत्तरे ।  
अग्निरित्यादिकाः सर्वा द्वादश द्वादशोदिताः ॥  
मूर्धा यन्त्री ब्रालखिल्याः पुरः पश्चाच्च सप्तभिः ।  
सप्तमे त्वनुवाकेऽस्मिन्मन्त्रः पञ्चाशदीरिताः ॥  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे तृतीयप्रपाठके  सप्तमोऽनुवाकः ॥   ७ ॥  

## चतुर्थाष्टके तृतीयप्रपाठकेऽष्टमोऽनुवाकः
## अनुवाकः ८ चतुर्थचितौ स्तोमीख्येष्टकासु कासाञ्चिदुपधानम् ।

अग्निर्ऋषिः
 ## संयुक्तमन्त्रः
आ॒शुस्त्रि॒वृद्भा॒न्तᳶ प॑ञ्चद॒शो व्यो॑म सप्तद॒शᳶ प्रतू᳚र्तिरष्टाद॒शस्तपो॑ नवद॒शो॑ऽभिव॒र्तस्स॑वि॒ꣳ॒शो ध॒रुण॑ एकवि॒ꣳ॒शो वर्चो᳚ द्वावि॒ꣳ॒शस्स॒म्भर॑णस्त्रयोवि॒ꣳ॒शो योनि॑श्चतुर्वि॒ꣳ॒शो गर्भाः᳚ पञ्चवि॒ꣳ॒श ओज॑स्त्रिण॒वᳵ क्रतु॑रेकत्रि॒ꣳ॒शᳶ प्र॑ति॒ष्ठा त्र॑यस्त्रि॒ꣳ॒शो ब्र॒ध्नस्य॑ वि॒ष्टप॑ञ्चतुस्त्रि॒ꣳ॒शो नाक॑ष्षट्त्रि॒ꣳ॒शो वि॑व॒र्तो᳚ऽष्टाचत्वारि॒ꣳ॒शो ध॒र्त्रश्च॑तुष्टो॒मः ॥ [15]  
### मन्त्रः
आ॒शुस्त्रि॒वृत्  ,

#### टीका
[अथ चतुर्थाष्टके तृतीयप्रपाठकेऽष्टमोऽनुवाकः]।  
सप्तमेऽनुवाके बृहत्याद्यां इष्टका अभिहिताः ।   तावता तृतीया चितिः समाप्ता ।   अथाष्टमे चतुर्थ्यां चितावक्ष्णयास्तोमीयाख्यास्विष्ठकासु काश्चिदुच्यन्ते ।    कल्पः—“श्वोभूते पौर्वाह्णिकीभ्यां प्रचर्य चतुर्थी चितिं चिनोत्याशुस्त्रिवृदग्नेर्भागोऽसीत्येताभ्यां यथाब्राह्मणमुपधाय” इति।  
तत्राऽऽद्यानुवाकपाठस्तु— आशुस्त्रिवृद्भान्त इति ।   अत्र त्रिवृत्पञ्चदशसप्तदशाष्टादशनवदशादिशब्दाः स्तोमविशेषवाचिनः ।   स्तोमाश्च तृचनिष्ठस्य साम्न आवृत्तिभेदान्निष्पद्यन्ते ।   आवृत्तिप्रकारस्तु त्रिवृत्पञ्चदशसप्तदशानां समिधमा तिष्ठेत्यस्मिन्ननुवाके सामब्राह्मणोदाहरणेनास्माभिर्व्याख्षातः ।   एकविंशत्रिणवत्रयस्त्रिंशाख्या अपि स्तोमाः सामब्राह्मणे निरूपिताः ।   अष्टादशनवदशादयस्तु न्यायेनोन्नेया उपस्तोमाः ।   ते तु ब्राह्मण आम्नाताः ।   तदुन्नयनार्थस्त्वावृत्तिप्रकारः सामसूत्रादवागन्तव्यः ।   अत्र त्रिवृदादयश्चतुष्टोमान्ता अष्टादशसंख्याकाः स्तोमविशेषा आम्नाताः ।   आशुर्भान्त इत्यादीनि स्तोमविशेषणानि ।   तत्र कानिचिद्गुणवाचीनि कानिचिद्द्रब्यवाचीनि ।   तथा सति गुणसंबन्धं द्रव्यतादात्म्यं वा स्तोमेषूपचर्य तत्तत्स्तोमरूपत्वं तत्तदिकायाः प्रशंसार्थमुपन्यस्यते ।   तत्रैवमक्षरयोजना आशुः शैघ्ऱ्यगुणोपेतो यस्त्रिवृतस्तोमो हे इष्टके तद्रूपा त्वमसि ।   एवमुत्तरत्रापि याज्यम् ।   
### मन्त्रः
भा॒न्तᳶ प॑ञ्चद॒शः,
#### टीका

भान्तो भासमानः ।   
### मन्त्रः
व्यो॑म सप्तद॒श॑ः ,
#### टीका
व्योम प्रसिद्वं द्रव्यम् ।  
### मन्त्रः
प्रतू᳚र्तिरष्टाद॒शः ,
#### टीका
प्रकृष्टां तूर्तिस्त्वरा यस्यासौ प्रतूर्तिः ।   शघ्रिकारिणी  २००२ त्यर्थः ।    
### मन्त्रः
्तपो॑ नवद॒शः॑ ,
#### टीका
तपः प्रसिद्धम् ।
### मन्त्रः
अभिव॒र्तस्स॑वि॒ꣳ॒शः ,
#### टीका
अभिवर्तः सामविशेषः ।   सह विंशत्या संख्यया वर्तत इति सविंशः स्तोमविशेषः ।    
### मन्त्रः
ध॒रुण॑ एकवि॒ꣳ॒शः ,
#### टीका
धरुणो धारकः ।    
### मन्त्रः
वर्चो᳚ द्वावि॒ꣳ॒शः ,
#### टीका
वर्चो बलहेतुः ।    
### मन्त्रः
स॒म्भर॑णस्त्रयोवि॒ꣳ॒शः ,
#### टीका
संभरणः सम्यक्पोषकः ।   
### मन्त्रः
योनि॑श्चतुर्वि॒ꣳ॒शः ।  
#### टीका
योनिः प्रजोत्पादकः ।  
### मन्त्रः

गर्भाः᳚ पञ्चवि॒ꣳ॒शः ,
#### टीका
गर्भाः प्रसिद्धाः ।
### मन्त्रः
ओज॑स्त्रिण॒वः,
#### टीका
ओजोऽष्टमधातु ।   
### मन्त्रः
क्रतु॑रेकत्रि॒ꣳ॒शः,
#### टीका
क्रतुर्ज्योर्तिष्टोमादिः ।  

### मन्त्रः
प्र॒ति॒ष्ठा त्र॑यस्त्रि॒ꣳ॒शः ।
#### टीका
प्रतिष्ठा स्थितिहेतुः ।   
### मन्त्रः
ब्र॒ध्नस्य॑ वि॒ष्टपं चतुस्त्रि॒ꣳ॒शः,
#### टीका
व्रध्नस्यादित्यस्य विष्टपं निवासस्थानम् ।   ‘असौ वा आदित्यो ब्नघ्नः’  इतिश्रुत्यन्तरात् ।  

### मन्त्रः
नाक॑ष्षट्त्रि॒ꣳ॒शः,
#### टीका

नाकः स्वर्गाख्यभोगभूमिः ।  

### मन्त्रः
वि॒व॒र्तो᳚ऽष्टाचत्वारि॒ꣳ॒शः,

#### टीका
विपरीतत्वेन वर्तनं यस्यासौ विवर्तः ।   त्रिवृत्पञ्चदशसप्तदशैकविंशत्रिणवत्रयस्त्रिंशा अननैवाम्नातक्रमेण क्वचिदनुष्ठीयन्ते, क्वचितु विपरीतक्रमेण ।   अत एव सूत्रकारेण क्वचिदुक्तम्—‘त्रयस्त्रिंशारम्मणास्त्रिवृदुत्तमाः” इति ।   
### मन्त्रः
ध॒र्त्रश्च॑तुष्टो॒मः ॥ [15]  
#### टीका
धर्त्रो धारकः ।   चतुष्टोमस्त्रिवृत्पञ्चदशसप्तदशैकविंशानां समूहः ।   एतैः स्तोमावाचिभिरष्टादशाभिर्मन्त्रैः स्तोमरूपत्वमापादिता अष्टादशेष्टका उपदध्यात्।  
एत्रैर्मन्त्रै, साध्यमुपधानं विधत्ते— “देवा वै यद्यज्ञेऽकुर्वत तदसुरा अकुर्वत ते देवा एता अक्ष्णयास्तोमीयाय अपश्यन्ता अन्यथाऽनुच्यान्यथोपदधत तदसुरा नान्ववायन्ततो देवा अभवन्षराऽसुरा यदक्ष्णयास्तोमीया अन्यथाऽनूच्यान्यथोपदधाति भ्रातृव्याभिभूत्यै भवत्यात्मना पराऽस्य भ्रातृव्यो भवति” [सं॰ का॰ ५ प्र॰ ३ अ॰ ३] इति।  
पुरा कदाचिद्देवसाम्यं प्राप्तुमसुरा देवसमीपे गूढचारिणं पुरुषमवस्थाप्य तन्मुखेनावगत्य देवा यज्ञे यद्यदङ्गमकुवंर्स्तत्सर्वं स्वयमपि तथैवानुष्ठितवन्तः ।   ततस्तान्वञ्चयितुं देवा अक्ष्णयास्तोमीयाख्या एता इष्टका अपश्यन्।   स्तामेवाचि शब्दोपेतर्मन्त्रैरुपधेयत्वात्स्तोमीयाः ।   तत्रापि मन्त्रपाठक्रममुल्लङ्ध्य वक्रत्वेनानुष्ठे यत्वादक्ष्णयास्तोमीयाः ।   कथं वक्रत्वमिति तदुच्यतेअन्यथा मन्त्रानुवचनमन्यथेष्टकोपधानमिति वक्रत्वम् ।   भान्तः पञ्चदश इत्ययमनुवचने द्वितीयो मन्त्रः, उपधाने तुरीयः ।   व्योम सप्तदश इत्यनुवचने तृतीयो मन्त्रः, उपधाने तद्वितीयः ।   एवं सर्वत्र वक्रत्वं द्रष्टव्यम् ।   तदानीं गूढचारी विभ्रान्तः ।   तन्मुखादनवगतशब्दा असुरा देवाननुगन्तुं नाशक्नुवन् ।   ततोऽसुराणां पराभवो देवानां जयश्चासीत् ।   तस्माद्यजमानोऽपि तथैवोपदध्यात् ।   तदुपधानं भ्रातृव्यभिभूत्यै स्वस्य जयाय च संपद्यते ।  
२००३ 	तदेवं सामान्याकारेण विधाय विशेषाकारेण प्रथमं मन्त्रं विनियुङ्क्ते— आशुस्त्रिवृदिति षुरस्तादुप दधाति यज्ञमुखं वै त्रिवृद्यज्ञमुखमेव पुरस्ताद्वि यातयति” [सं॰ का॰ ५ प्र॰ ३ अ॰ ३] इति।  
स्तोमानां मध्ये प्रथमभावित्वात्त्रिवृतो यज्ञमुखत्वम् ।   तन्मन्त्रेणोपधानेन पूर्वस्यां दिशि यज्ञमुखं प्रसारयति ।   अथानुवचने तृतीयं मन्त्रं विनियुङ्क्ते— “व्योम सप्तदश इति दक्षिणतोऽन्नं वै व्योमान्नꣳ सप्तदशोऽन्नमेव दक्षिणतो धत्ते तस्माद्दक्षिणेनान्नमद्यते” (सं॰ का॰ ५ प्र॰ ३ अ॰ ३) इति।  
व्योमवदाकाशबहुले क्षेत्रे बहुधान्यनिष्पत्तेर्व्योम्नोऽन्नत्वम् ।   सप्तदशस्तामस्यान्नसंपादकैर्वैश्शैः सह प्रजापतेर्मध्यदेशादुत्पन्नत्वम् ।   यस्मादीदृशेन मन्त्रेण दक्षिणस्यां दिश्युपधानं तद्दिश्यन्नोपधानतुल्यं तस्माल्लोकेऽपि हि दक्षिणहस्तेनान्नं भुज्यते ।   अथ सप्तममन्त्रं विनियुङ्क्ते— “धरुण एकविꣳश इति पश्चात्प्रतिष्ठा वा एकविꣳ शः प्रतिष्ठित्यै” (सं॰ का॰ ५ प्र॰ ३ अ॰ ३) इति।  
सामिधेनीप्रकरण एकविंशस्तोमानां प्रतिष्ठेत्याम्नातत्वादस्य प्रतिष्ठात्वम्।  
### मन्त्रः

भा॒न्तᳶ प॑ञ्चद॒शः,
#### टीका
अथ द्वितीयं मन्त्रं विनियुङ्क्ते— “भान्तः पञ्चदश इत्युत्तरत ओजो वै भान्त ओजः पञ्चदश ओज एवो सरतो धते तस्मादुत्तरतोभिप्रमायी जयति” [सं॰ का॰ ५ प्र॰ ३ अ॰ ३] इति।  
भासनस्यौजःकार्यत्वादोजस्त्वम् ।   अन्मत्र पञ्चदशो वज्र इत्यान्नातत्वादो जोवब्दलहेतुत्त्वाच्चौजरत्वम् ।

### मन्त्रः
व्यो॑म सप्तद॒शः ,
प्रतू᳚र्तिरष्टाद॒शः ,

#### टीका
अथ चतुर्थं मन्त्रं विनियुङ्क्ते— “प्रतूर्तिरष्ठादश इति पुरस्तादुप दधाति द्वौ त्रिवृतावभिपूर्वं यज्ञमुखे वियातयति” (सं॰ का॰ ५ प्र॰ ३ अ॰ ३) इति।  
अष्टादशस्तोमस्य पूर्वोत्तरभागयोर्नवसंख्योपेतत्वाद्द्वौ त्रिवृतौ संपद्येत।   तौ चाभिपूर्वमनुक्रमेण यज्ञमुखे प्रसारयति ।
### मन्त्रः
अ॒भि॒व॒र्तस्स॑वि॒ꣳ॒शः  ,
#### टीका
अथ षष्ठं मन्त्रं विनियुङ्क्ते—  “अभिवर्तः सविꣳ श इति दक्षिणतोऽन्नं वा अभिवर्तोऽन्नꣳ सविꣳशोऽ–  २००४ न्नमेव दक्षिणतो धत्ते तस्माद्दक्षिणेनान्नमद्यते” (सं॰ का॰ ५ प्र॰ ३ अ॰ ३) इति।  
अभिवर्तसाम्नोऽन्नसाधनत्वादन्नत्वम् ।   विंशस्तोमस्य दशसंख्याकद्वयोपेतस्य विराडू द्वाराऽन्नत्वम् ।   
### मन्त्रः
्
ध॒रुण॑ एकवि॒ꣳ॒शः ,   
वर्चो᳚ द्वावि॒ꣳ॒शः ,  

#### टीका
अथाष्टमं मन्त्रं विनियुङ्क्ते— “वर्चो द्वाविꣳश इति पश्चाद्यद्विꣳ शतिर्द्वे तेन विराजौ यद्द्वे प्रतिष्ठा तेन विराजोरेवाभिपूर्वमन्नाद्ये प्रतितिष्ठति” (सं॰ का॰ ५ प्र॰ ३ अ॰ ३) इति।  
द्वावि॑शतिसंख्यामध्ये येयं विंशतिस्तेन विंशतिसंख्याविशेषेण दशसंख्यो पेते द्वे विराजौ संपद्येते ।   विंशतेरुपरि ये द्वे तेन द्विसंख्याविशेषेण पादयोरिव प्रतिष्ठाहेतुत्वम् ।   तथा सति विराजोः संबन्धिन्येवान्नाद्ये क्रमेण प्रतिष्ठितो भवति ।   
### मन्त्रः

्तपो॑ नवद॒शः ,
#### टीका
अथ पञ्चममन्त्रं विनियुङ्क्ते— “तपो नवदश इत्युत्तरतस्तस्मात्सव्यो हस्तयोस्तपस्वितरः” (सं॰ का॰ ५ प्र॰ ३ अ॰ ३) इति।  

यस्मादुदीच्यां दिशि तप इति मन्त्रः प्रवर्तते तस्मादुत्तरदिग्वर्ती वामहस्तो द्वयोर्हस्तयोर्मध्येऽतिशयेन तपस्वी ।   दक्षिणहस्तवद्भोजनशक्त्यभावादनशनस्य तपोरूपत्वात् ।  
### मन्त्रः

योनि॑श्चतुर्वि॒ꣳ॒शः,
#### टीका
अथ दशमं मन्त्रं विनियुङ्क्ते— “योनिश्चतुर्विꣳश इति पुरस्तादुप दधाति चतुर्विꣳ शत्यक्षरा गायत्री गायत्री यज्ञमुखं यज्ञमुखमेव पुरस्ताद्वि यादयति” [सं॰ का॰ ५ प्र॰ ३ अ॰ ३] इति।  
प्रातःसवने प्रवृत्तत्वाद्गायत्र्या यज्ञमुखत्वम् ।
### मन्त्रः

गर्भाः᳚ पञ्चवि॒ꣳ॒शः ,
#### टीका
अथैकादशं मन्त्रं विनियुङ्क्ते— “गर्भाः पञ्चविꣳ श इति दक्षिणतोऽन्नं वे गर्भा अन्नं पञ्चविꣳशोऽन्नमेव दक्षिणतो धत्ते तस्माद्दक्षिणेनान्नमद्यते” (सं॰ का॰ ५ प्र॰ ३ अ॰ ३) इति।  
गर्भाणामन्नकार्यत्वादन्नत्वं, पञ्चविंशस्यान्नहेतुत्वादन्नत्वम्।  
### मन्त्रः
ओज॑स्त्रिण॒वः,

#### टीका
अथ द्वादशं मन्त्रं विनियुङ्क्ते—  २००५ “ओजस्त्रिणव इति पश्चादिये वै लोकस्त्रिणत्र एष्वेव लोकेषु प्रति तिष्ठति” [सं॰ का॰ ५ प्र॰ ३ अ॰ ३] इति।  
त्रिणवे त्रिसंख्याया विद्यमानत्वाल्लोकत्रयरूपत्वम् ।  
### मन्त्रः

स॒म्भर॑णस्त्रयोवि॒ꣳ॒शः ,
#### टीका
अथ नवमं मन्त्रं विनियुङ्क्ते— “संभरणस्रवोवꣳश इत्युत्तरतस्तस्मात्सव्यो हस्तयोः संभार्यतरः” (सं॰ का॰ ५ प्र॰ ३ अ॰ ३) इति।  
सम्यग्भरणीयं भिक्षापात्रादिकं येन वामहस्तेन सोऽयं संभार्यतरः ।   यतः सो तिशयेन हस्तयोर्मध्ये धार्यं धारयति ।  
### मन्त्रः
क्रतु॑रेकत्रि॒ꣳ॒शः,

#### टीका
अथ त्रयोदशं मन्त्रं विनियुङ्क्ते— “क्रतुरेकत्रिꣳश इति पुरस्तादुप दधाति वाग्वै ऋतुर्यज्ञमुख बाग्यज्ञमुखमेव पुरस्ताद्वि यातयति” [सं॰ का॰ ५ प्र॰ ३ अ॰ ३] इति।  
मन्त्रनिष्पाद्यत्वात्क्रतोवार्ग्रूपत्वम् ।   सा च वाग्यज्ञस्य मुखम् ।   प्रथमं मन्त्र मुच्चार्य पश्चादनुष्ठेयत्वात् ।   
### मन्त्रः
ब्र॒ध्नस्य॑ वि॒ष्टपं चतुस्त्रि॒ꣳ॒शः,

#### टीका
अथ पञ्चदशं मन्त्रं विनियुङ्क्ते— “ब्रघ्नस्य विष्टपं चतुस्रिꣳश इति दक्षिणतोऽसौ वा आदित्यो ब्रघ्नस्य विष्टपं ब्रह्मवर्चसमेव दक्षिणतो धत्ते तस्माद्दक्षिणोऽर्धो ब्रह्मवर्चसितरः” (सं॰ का॰ ५ प्र॰ ३ अ॰ ३) इति।  
यद्यप्यादित्य एव व्रघ्नो विष्टपं तु तस्य निवासस्थानं तथाऽप्यत्राभेद उषचर्यते ।   दक्षिणस्यां दिश्यादित्यसंवन्धिमन्त्रेणोपधानाद्दक्षिणहस्तो ब्रह्मवर्चसाधिकः ।   दक्षिणहस्ते ब्रह्मवर्चसशब्दाभिधेयं यद्वैदिकहोमपूजादिकं धारयति तस्माद्दक्षिणभागः एवातिशयेन ब्रह्मवर्चसयुक्तः ।   अत एवाशीर्वादादौ स एवं हस्तः प्रसरति ।   
### मन्त्रः
प्र॒ति॒ष्ठा त्र॑यस्त्रि॒ꣳ॒शः ,
#### टीका
अथ चतुर्दशं मन्त्रं विनियुङ्क्ते— “प्रतिष्ठा त्रयस्त्रिꣳश इति पश्चात्प्रतिष्ठित्यै” [सं॰ का॰ ५ प्र॰ ३ अ॰ ३] इति।  
मन्त्रगतेनैव प्रतिष्ठाशब्देन प्रतिष्टा सूचिता ।   
### मन्त्रः
नाक॑ष्षट्त्रि॒ꣳ॒शः,
वि॒व॒र्तो᳚ऽष्टाचत्वारि॒ꣳ॒शः ,
ध॒र्त्रश्च॑तुष्टो॒मः ॥   
#### टीका
अथ षोडशं मन्त्रं विनियुङ्क्ते–  २००६ “नाकः षट्त्रिꣳश इत्युत्तरतः सुवर्गो वै लोको नाकः सुवर्गस्य लोकस्य समष्ट्यै” (सं॰ का॰ ५ प्र॰ ३ अ॰ ३) इति।  
नाकशष्दार्थः प्रसिद्ध एव ।   अत्र विनियोगसंग्रहः— आशुरष्टादशादध्यादक्ष्णयास्तोमसंयुताः— इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे तृतीयप्रपाठकेऽ ष्टमोऽनुवाकः ॥ ८ ॥  

## अनुवाकः ९ अवशिष्टस्तोमीयोपधानम्

अग्निर्ऋषिः

## चतुर्थकाण्डे तृतीयप्रपाठके नवममोऽनुवाकः

### संयुक्तमन्त्रः
अ॒ग्नेर्भा॒गो॑ऽसि दी॒ख्षाया॒ आधि॑पत्य॒म्ब्रह्म॑ स्पृ॒तन्त्रि॒वृथ्स्तोम॒ इन्द्र॑स्य भा॒गो॑ऽसि॒ विष्णो॒राधि॑पत्यङ्ख्ष॒त्रꣵ स्पृ॒तम्प॑ञ्चद॒शस्स्तोमो॑ नृ॒चख्ष॑साम्भा॒गो॑ऽसि धा॒तुराधि॑पत्यञ्ज॒नित्रꣵ॑ स्पृ॒तꣳ स॑प्तद॒शस्स्तोमो॑ मि॒त्रस्य॑ भा॒गो॑ऽसि॒ वरु॑ण॒स्याधि॑पत्यन्दि॒वो वृ॒ष्टिर्वाताः᳚ स्पृ॒ता ए॑कवि॒ꣳ॒शस्स्तोमोऽदि॑त्यै भा॒गो॑ऽसि पू॒ष्ण आधि॑पत्य॒मोज॑स्स्पृ॒तन्त्रि॑ण॒वस्स्तोमो॒ वसू॑नाम्भा॒गो॑ऽसि [16]  रु॒द्राणा॒माधि॑पत्य॒ञ्चतु॑ष्पाथ्स्पृ॒तञ्च॑तुर्वि॒ꣳ॒शस्स्तोम॑ आदि॒त्याना᳚म्भा॒गो॑ऽसि म॒रुता॒माधि॑पत्य॒ङ्गर्भाः᳚ स्पृ॒ताᳶ प॑ञ्चवि॒ꣳ॒शस्स्तोमो॑ दे॒वस्य॑ सवि॒तुर्भा॒गो॑ऽसि॒ बृह॒स्पते॒राधि॑पत्यꣳ स॒मीची॒र्दिश॑स्स्पृ॒ताश्च॑तुष्टो॒मस्स्तोमो॒ यावा॑नाम्भा॒गो᳚ऽस्यया॑वाना॒माधि॑पत्यम्प्र॒जास्स्पृ॒ताश्च॑तुश्चत्वारि॒ꣳ॒शस्स्तोम॑ ऋभू॒णाम्भा॒गो॑ऽसि॒ विश्वे॑षान्दे॒वाना॒माधि॑पत्यम्भू॒तन्निशा᳚न्तꣵ स्पृ॒तन्त्र॑यस्त्रि॒ꣳ॒शस्स्तोमः॑ ॥ [17]  
### मन्त्रः



### मन्त्रः
अ॒ग्नेर्भा॒गो॑ऽसि ,   
दी॒ख्षाया॒ आधि॑पत्यम् +++(असि)+++,  
ब्रह्म॑ स्पृ॒तम् +++(असि)+++,   
त्रि॒वृथ्स्तोमः +++(असि)+++,  
#### टीका
( अथ चतुर्थाष्टके तृतीयप्रपाठके नवममोऽनुवाकः )
अष्टमेऽनुवाके काश्चिदक्ष्णयास्तोमीयास्र्या इष्टका उक्ताः।   अथ नवमेऽवं शिष्टास्ता उच्यन्ते ।   तासामवशिष्टानामिष्टकानां मन्त्रेषु प्रथमं मन्त्रमाह— अग्नेर्भागोऽसीति ।   हे इष्टके योऽयमग्नेर्भागो हविर्लक्षणः, यच्च दीक्षादेवताया आधिपत्यं स्वामित्वं स्पृतं ब्रह्म देवानां प्रीतिकरं मन्त्रजातं ब्राह्मणजा तिर्वा, योऽपि त्रिवृदाख्यः स्तोमविशेषस्तत्सर्वं त्वमसि ।  
### मन्त्रः
इन्द्र॑स्य भा॒गो॑ऽसि,  
विष्णो॒राधि॑पत्यम् +++(असि)+++,  
ख्ष॒त्रꣵ स्पृ॒तम्+++(असि)+++,   
प॒ञ्च॒द॒शस्स्तोमः॑  +++(असि)+++,  
#### टीका

अथ द्वितीयं मन्त्रमाह— इन्द्रस्य भागोऽमीति ।   हे इष्टके योऽयमिन्द्रस्य भागो हविर्विशेषः यच्च विष्णोः परमेश्वरस्याधिपत्यं, यदपि स्पृतं प्रीतिहेतुः क्षत्त्रं बलं क्षत्त्रियजातिवां, योऽपि पञ्चदशाख्यः स्तोमस्तत्सर्वं त्वमसि ।   
### मन्त्रः
नृ॒चख्ष॑साम्भा॒गो॑ऽसि ,   
धा॒तुराधि॑पत्यम् +++(असि)+++,   
ज॒नित्रꣵ॑ स्पृ॒तम् +++(असि)+++,   
स॒प्त॒द॒शस्स्तोमः॑ +++(असि)+++,   
#### टीका
अथ तृतीयं मन्त्रमाह— नृचक्षसामिति ।   ये मनुष्याः सन्तश्चक्षते वेदं व्यक्तमुच्चारयग्ति ते नृचक्षस ऋत्विगादयस्तेषां भागो दक्षिणारूपो गवादिः।   धातुः प्रजापतेर्यदाधिपत्यं, यच्च स्पृतं प्रीतिकरं जनित्रं, यो हि(ऽपि) सप्तदशाख्यः स्तोमविशेषस्तत्सर्वं त्वमसि ।  
### मन्त्रः

मि॒त्रस्य॑ भा॒गो॑ऽसि   
वरु॑ण॒स्याधि॑पत्यम् +++(असि)+++,  
दि॒वो वृ॒ष्टिः +++(असि)+++,   
वाताः᳚ स्पृ॒ताः +++(असि)+++,  
ए॒क॒वि॒ꣳ॒शस्स्तोमः॑  +++(असि)+++,   
#### टीका
अथ चतुर्थं मन्त्रमाह— मित्रस्य भागोऽसीति ।   स्पृताः प्रीतिहेतवो वाता वायवो दिवः सकाशादागता वष्टिश्च ।   
### मन्त्रः
अदि॑त्यै भा॒गो॑ऽसि,  
पू॒ष्ण आधि॑पत्यम् +++(असि)+++,   
ओज॑स्स्पृ॒तम् +++(असि)+++,   
त्रि॒ण॒वस्स्तोमः॑ +++(असि)+++,   
#### टीका
अथ पञ्चमं यन्त्रमाह— अदित्यै भागोऽसीति ।   ओजो बलमष्टमधातुर्वा ।   
### मन्त्रः

वसू॑नाम्भा॒गो॑ऽसि ,    
रु॒द्राणा॒माधि॑पत्यम् +++(असि)+++,   
चतु॑ष्पाथ्स्पृ॒तम्  +++(असि)+++,   
च॒तु॒र्वि॒ꣳ॒शस्स्तोमः॑ +++(असि)+++,   
#### टीका
अथ षष्ठं मन्त्रमाह—  २००८ वसूनां भागोऽसीति ।   चतुष्पाद्गवाश्वादिः ।   
### मन्त्रः
आ॒दि॒त्याना᳚म्भा॒गो॑ऽसि,   
म॒रुता॒माधि॑पत्यम्+++(असि)+++,  
गर्भाः᳚ स्पृ॒ताः+++(असि)+++,   
प॒ञ्च॒वि॒ꣳ॒शस्स्तोमः॑ +++(असि)+++,  
#### टीका
अथ सप्तमं मन्त्रमाह— आदित्यानां भागोऽसीति ।   गर्भा द्विपदां चतुष्पदां चोदरगताः।   
### मन्त्रः
दे॒वस्य॑ सवि॒तुर्भा॒गो॑ऽसि ,  
बृह॒स्पते॒राधि॑पत्यम् ++(असि)+++,  
स॒मीची॒र्दिश॑स्स्पृ॒ताः +++(असि)+++,  
च॒तु॒ष्टो॒मस्स्तोमः॑+++(असि)+++,
#### टीका
अथाष्टमं मन्त्रमाह— देवस्य सवितुरिति ।   यासु दिक्ष्ववस्थिताः प्राणिनोऽनुकूलास्ता दिशः समीच्यस्ता एव स्पृताः ।  
### मन्त्रः

यावा॑नाम्भा॒गो᳚ऽसि ,  
अया॑वाना॒माधि॑पत्यम् +++(असि)+++,  
प्र॒जास्स्पृ॒ताः +++(असि)+++,  
च॒तु॒श्च॒त्वा॒रि॒ꣳ॒शस्स्तोम॑ः +++(असि)+++,
#### टीका
अथ नवमं मन्त्रमाहः— यावानां मागोऽसीति ।   यतो मिश्री भवतः शुक्लकृष्णपक्षावत्रेति यावामासाः।   अतथाविधत्वादयावा अर्धमासः ।   
### मन्त्रः
ऋ॒भू॒णाम्भा॒गो॑ऽसि,  
विश्वे॑षान्दे॒वाना॒माधि॑पत्यम् +++(असि)+++,  
भू॒तन्निशा᳚न्तꣵ स्पृ॒तम् +++(असि)+++,   
त्र॒य॒स्त्रि॒ꣳ॒शस्स्तोमः॑ ।॑ +++(असि)+++॥ [17]  
#### टीका
अथ दशमं मन्त्रमाह— ऋभूणां भागोऽसीति ।   ऋभुशब्दो देवसामान्यवाची ।   गणविशेषो विश्वे देवाः ।   भूतं निष्पन्नं, निशान्तं गृहम् ।  
### मन्त्रः
अ॒ग्नेर्भा॒गो॑ऽसि,  
दी॒ख्षाया॒ आधि॑पत्यम् +++(असि)+++,   
ब्रह्म॑ स्पृ॒तम् +++(असि)+++,  
त्रि॒वृथ्स्तोमः॑ +++(असि)+++,  

#### टीका
एतैर्मन्त्रैरुपधेयास्वक्ष्णयास्तोमीयास्विष्टकासु मन्त्रविशेषेषु देशविशेषु च सहोपधानं विधीयते ।   तत्र प्रथमं मन्त्रं विनियुङ्क्ते— “अग्नेर्भागोऽसीति पुरस्तादुप दधाति यज्ञमुखं वा अग्निर्यज्ञमुखं दीक्षा यज्ञ मुखं ब्रह्म यज्ञमुखं त्रिवृद्यज्ञमुखमेव पुरस्ताद्वि यातयति” [सं॰ का॰ ५ प्र॰ ३ अ॰ ४] इति।  
प्रथममाहितेऽग्नौ पश्चाद्यज्ञस्य प्रवृत्तरेग्निर्युज्ञमुखम् ।   सोमयागस्य दीक्षोपक्रमत्वाद्दीक्षाया यज्ञमुखत्त्वम् ।   यज्ञस्य ऋत्विग्वरणपूर्वकत्वादार्त्विज्यस्य च ब्राह्मणध र्मत्वाद्ब्राह्मणजातिर्यज्ञमुखम् ।   स्तोत्राणां मध्ये प्रथमस्तोत्रस्य बहिष्पवमानस्य त्रिवृत्स्तोमेन निष्पाद्यमानत्वात्त्रिवृतो यज्ञमुखत्वम् ।   अनेन मन्त्रेणोपधाने तत्सर्वं यज्ञमुखं पुरस्तात्प्रसारयति ।  
### मन्त्रः
नृ॒चख्ष॑साम्भा॒गो॑ऽसि,  
धा॒तुराधि॑पत्यञ् +++(असि)+++,
ज॒नित्रꣵ॑ स्पृ॒तम् +++(असि)+++,
स॒प्त॒द॒शस्स्तोमः॑ ।+++(असि)+++,

#### टीका
अथ तृतीयं मन्त्रं विनियुङ्क्ते— “नृचक्षसां भागोऽसीति दक्षिणतः शुश्रुवाꣳसो वै नृचक्षसोऽन्नं धाता जातायैवास्मा अन्नमति दधाति तस्माज्जातोऽन्नमत्ति जनित्रꣳ स्पृतꣳ सप्तदशः स्तोम इत्याहान्नं वै जनित्रमन्नः सप्तदशोऽन्नमेव दक्षिणतो धत्ते तस्माद्दक्षिणेनान्नमद्यते” (सं॰ का॰ ५ प्र॰ ३ अ॰ ४) इति।  
वेदशास्त्रपारं गताः शुश्रुवांसः ।   त एव नृचक्षःशब्देनाभिधीमन्ते ।   चक्षते यर्क्त ब्रुवत इति चक्षसः ।   नरश्च ते चक्षस इति नृचक्षसः ।   यद्वा नृषु मनुष्येषु   २००९ मध्ये चक्षसो व्यक्तं वक्तारः ।   धातुरन्नोत्पादकत्वादन्नत्वम् ।   अतो मन्त्रे धातृशब्दपाठेनोत्पन्नाय यजमानायान्नं संपादयति ।   तस्मिन्मन्त्रे जनित्रमित्याद्युत्तरभागमपि ब्रूयात् ।   जायत इति व्युत्पत्त्या जनित्रशब्दोऽन्नवाची ।   सप्तदशस्तोमस्यान्नकारणत्वादन्नत्वम् ।   एवं सति कृत्स्नमप्यन्नं दक्षिणस्यां दिशि संपादयति ।   यस्माद्दक्षिणदिशोऽन्नभागित्वं तस्माद्दक्षिणहस्तेनान्नं भुङ्क्ते।  
### मन्त्रः
मि॒त्रस्य॑ भा॒गो॑ऽसि,   
वरु॑ण॒स्याधि॑पत्यम् +++(असि)+++,   
दि॒वो वृ॒ष्टिः+++(असि)+++,   
वाताः᳚ स्पृ॒ता +++(असि)+++,  
ए॒क॒वि॒ꣳ॒शस्स्तोमः॑ +++(असि)+++,
#### टीका
अथ चतुर्थं मन्त्रं विनियुङ्क्ते— “मित्रस्य भागोऽसीति पश्चात्प्राणो वै मित्रोऽपानो वरुणः प्राणपानावेवास्मिन्दधाति दिवो वृष्टिर्वाताः स्पृता एकविꣳश स्तोम इत्याह प्रतिष्ठा वा एकविꣳशः प्रतिष्ठित्यै” (सं॰ का॰ ५ प्र॰ ३ अ॰ ४) इति।  
मित्रावरुणयोः प्राणपानाभिमानित्वात्तद्रूपत्वम् ।   तस्य मन्त्रस्योत्तरभागे सर्वस्तोमप्रतिष्ठारूपस्यैकविंशस्याभिघानं प्रतिष्ठित्यै संपद्यते ।  
### मन्त्रः
इन्द्र॑स्य भा॒गो॑ऽसि ,  
विष्णो॒राधि॑पत्यम् +++(असि)+++,   
ख्ष॒त्रꣵ स्पृ॒तम् +++(असि)+++,  
प॒ञ्च॒द॒शस्स्तोमः॑ +++(असि)+++,
#### टीका
द्वितीयं मन्त्रं विनियुङ्क्ते— “इन्द्रस्य भागोऽसीत्युत्तरत ओजो वा इन्द्र ओजो विष्णुरोजः क्षत्त्रमोजः पञ्चदश ओज एवोत्तरतो धत्ते तस्मादुत्तरतोभिप्रयायी जयति” [सं॰ का॰ ५ प्र॰ ३ अ॰ ४] इति।  
इन्द्रादीनां बलवत्त्वादोजोरूपत्वम् ।   ततः सर्वमप्योज उदीच्यां दिशि स्थापितं भवति ।   ओजोयुक्तत्वादेवोत्तरदिग्गामी तीर्थयात्रादिषुण्येन स्वर्गं जयति ।  
### मन्त्रः
वसू॑नाम्भा॒गो॑ऽसि ,   
रु॒द्राणा॒माधि॑पत्यम्  +++(असि)+++,  
चतु॑ष्पाथ्स्पृ॒तम् +++(असि)+++,  
च॒तु॒र्वि॒ꣳ॒शस्स्तोमः॑ +++(असि)+++,
#### टीका
अथ षष्ठं मन्त्रं विनियुङ्क्ते— “वसूनां भागोऽसीति पुरस्तादुप दधाति यज्ञमुखं वै वसवो यज्ञमुखः रुद्रा यज्ञमुखं चतुर्विꣳशो यज्ञमुखमेव पुरस्ताद्वि यातयति” (सं॰ का॰ ५ प्र॰ ३   अ॰ ४) इति।  
वसूनां प्रातःसवनाभिमानित्वाद्यज्ञमुखत्वम् ।   प्रातःसवनाभिमानित्वं च च्छन्दोगा आमनन्ति—“ब्रह्मवादिनो वदन्ति यद्वसूनां प्रातःसवनम्” इति ।   रुतं शब्दं मन्त्ररूपं द्रावयन्ति प्रवर्तयन्तीति रुद्राः ।   तथा सति रुद्रप्रवर्तितमन्त्रपूर्वकत्वाद्यज्ञस्य रुद्राणां यज्ञमुखत्वोपचारः ।   चतुर्विशचतुश्चत्वारिंशाष्टाचत्वार्विशरूपेषु च्छन्दोमेषु प्रथमत्वाच्चतुर्विंशस्य यज्ञमुखत्वम्।  
### मन्त्रः
आ॒दि॒त्याना᳚म्भा॒गो॑ऽसि ,  
म॒रुता॒माधि॑पत्यम् +++(असि)+++,   
गर्भाः᳚ स्पृ॒ताः+++(असि)+++,  
प॒ञ्च॒वि॒ꣳ॒शस्स्तोमः॑ +++(असि)+++,
#### टीका
२०१० अथ सप्तमं मन्त्रं विनियुङ्क्ते— “आदित्यानां भागोऽसीति दक्षिणतोऽन्नं वा आदित्या अन्नं मरुतोऽन्नं गर्भा अन्नं पञ्चविꣳशोऽन्नमेव दक्षिणतो धत्ते तस्माद्दक्षिणेनान्नमद्यते” [सं॰ का॰ ५ प्र॰ ३ अ॰ ४] इति।  
‘आदित्याज्जायते वृष्टिर्वृष्टेरत्न्नंततः प्रजाः’ इत्यन्नहेतुत्वादादित्यानाम न्नत्वम् ।   मरुतां वैश्यरूपत्वेनान्नसंपादकत्वादन्नत्वम् ।   गर्भाणामन्नकार्यत्वादन्नत्वम् ।   पञ्चविंशस्तोमस्य शास्त्रसिद्धान्नहेतुत्वाद्न्नत्वम् ।  
### मन्त्रः
अदि॑त्यै भा॒गो॑ऽसि ,   

पू॒ष्ण आधि॑पत्यम् +++(असि)+++,  
ओज॑स्स्पृ॒तम् +++(असि)+++,
त्रि॒ण॒वस्स्तोमः॑ +++(असि)+++,
#### टीका
अथ पञ्चमं मन्त्रं विनियुङ्क्ते— 		“अदित्यै भागोऽसीति पश्चात्प्रतिष्ठा वा अदितिः प्रतिष्ठा पूषा प्रतिष्ठा त्रिणवः प्रतिष्ठित्यै” (सं॰ का॰ ५ प्र॰ ३ अ. ४) इति।  
अदितिर्भूमिः ।   सा च निवासहेतुत्वात्प्रतिष्ठा ।   पूष्णः पोपकत्वेन प्रतिष्ठा त्वम् त्रिणवस्तोमस्य शास्त्रसिद्धं प्रतिष्ठात्वम् ।   
### मन्त्रः

दे॒वस्य॑ सवि॒तुर्भा॒गो॑ऽसि ,  
बृह॒स्पते॒राधि॑पत्यम् +++(असि)+++,   
स॒मीची॒र्दिश॑स्स्पृ॒ताः +++(असि)+++,
च॒तु॒ष्टो॒मस्स्तोमः॑ +++(असि)+++,
#### टीका
अथाष्टमं मन्त्रं विनियुङ्क्ते— “देवस्य सवितुर्भागोऽसीत्युत्तरतो ब्रह्म वै देवः सविता ब्रह्म बृहस्पतिर्ब्रह्म चतुष्टोमो ब्रह्मवर्चसमेवोत्तरतो धत्ते तस्मादुत्तरोऽर्धो ब्रह्मवर्चसितरः सावित्रवती भवति प्रसूत्यै तस्माद्ब्राह्मणानामुदीची सनिः प्रसूता” (सं॰ का॰ ५ प्र॰ ३   अ॰ ४) इति।  
प्रातःसंध्यादौ ब्राह्मणेरुपास्यमानत्वात्सवितुर्ब्रह्मत्वम् ।   बृहस्पतेर्ब्राह्मणजात्यभिमानित्वाद्ब्रह्मत्वम् ।   तच्च “ब्रह्म वै देवानां बृहस्पतिः” इति श्रुत्यन्तरादवगम्यते ।   चतुष्टोमस्य शास्त्रासिद्धं ब्रह्मत्वम् ।   सवितृप्रतिपादको मन्त्रः सावित्रस्तेन मन्त्रेणोपहितेष्टका सावित्रवती ।   अतः सा प्रसवाय संपद्यते ।   यस्माद्ब्रह्मरूपसवितृप्रतिपादकमन्त्रसाध्येष्टकोत्तरस्यां दिश्युपहिता तस्माद्ब्राह्मणानामुदीची सनिः प्रसूनोत्तरस्यां दिशि यज्ञभिक्षादिरूपा याच्ञा शास्त्रोणाभ्यनुज्ञाता।   विन्ध्यस्योत्तरभागे हि पुण्यभूमौ शुद्धा ब्राह्मणा वर्तन्ते, तस्मात्तत्र प्रतिग्रहः प्रशस्तः ।     २०११ पूर्वानुवाकाम्नातौ सप्तदशाष्टादशमन्त्रावितः पूर्वं न विनियुक्तौ।
### मन्त्रः
ध॒र्त्रश्च॑तुष्टो॒मः ॥   
#### टीका
तत्राष्टादशंमन्त्रमिदानीं विनियुङ्क्ते— “धर्त्रश्चतुष्टोम इति पुरस्तादुप दधाति यज्ञमुखं वै धर्त्रो यज्ञमुखं चतुष्टोमो यज्ञमुखमेव पुरस्ताद्वि यातयति” (सं॰ का॰ ५ प्र॰ ३ अ॰ ४) इति।  
धर्त्रो धारयिताऽग्निष्टोमः स च सोमयागानां प्रथमभावित्वाद्यज्ञमुखम् ।   चतुष्टोमः (* षष्टिस्तोमस्तृतीयः ) ।   तस्य यज्ञमुखभूतत्रिवृदात्मकत्वाद्यज्ञमुखत्वम्।   
### मन्त्रः
यावा॑नाम्भा॒गो᳚ऽसि ,   
अया॑वाना॒माधि॑पत्यम् +++(असि)+++,   
प्र॒जास्स्पृ॒ताः +++(असि)+++,  
च॒तु॒श्च॒त्वा॒रि॒ꣳ॒शस्स्तोम॑ः +++(असि)+++,
#### टीका
अथ प्रकृतानुवाकगतं नवमं मन्त्रं विनियुङ्क्ते— “यावानां भागोऽसीती दक्षिणतो मासा वै यावा अर्धमासा अयावास्तस्माद्दक्षिणावृत्तो मासा अन्नं वै यावा अन्नं प्रजा अन्नमेव दक्षिणतो धत्ते तस्माद्दक्षिणेनान्नद्यते” (सं॰ का॰ ५ प्र॰ ३ अ॰ ४) इति।  
गोलकस्य प्रादक्षिण्येन संचास्तादित्येन निष्पाद्यत्वान्मासानां दक्षिणावृत्वम ।   यावशब्दवाच्यानां मासानां कालरूपाणामन्नपाकहेतुत्वादन्नत्वम् ।   प्रजानामन्नभोक्तृत्वादन्नत्वम् ।   
### मन्त्रः
ऋ॒भू॒णाम्भा॒गो॑ऽसि,   
विश्वे॑षान्दे॒वाना॒माधि॑पत्यम् +++(असि)+++,   
भू॒तन्निशा᳚न्तꣵ स्पृ॒तम्  +++(असि)+++,  
त्र॒य॒स्त्रि॒ꣳ॒शस्स्तोमः॑  ॥ [17]

#### टीका
अथ दशमं मन्त्रं विनियुङ्क्ते— “ऋभूणां भागोऽतीति पश्चात्प्रतिष्ठित्यै” (सं॰ का॰ ५ प्र॰ ३ अ॰ ४) इति।  
देवानामनुग्राहकत्वेन प्रतिष्ठाहेतुत्वम् ।  

अथ पूर्वानुवाकगतं सप्तदशं मन्त्रं विनियुङ्क्ते— “वितर्तोऽष्टाचत्वारिꣳश इत्युत्तरतोऽनयोर्लोकयोः सवीर्यत्वाय तस्मादिमौलोकौ समावद्वीर्यौ” (सं॰ का॰ ५ प्र॰ ३ अ॰ ४) इति।  
स्तोमानां मध्येऽष्टाचत्वारिंशः स्तोमः सर्वोत्तमः ।   ततोऽप्यधिकस्य स्तोमस्याभावात् ।   मनुष्यलोके दिशां मध्ये विन्ध्यादुत्तरा दिगुत्तमां अत उत्तमद्वयमेलनेन मनुष्यलोको वीर्यवान्संपन्नः ।   स्वर्गलोकस्य देवाधिष्ठितत्वाद्वीर्यवत्त्वं प्रसिद्धम् ।   एवं च सत्युभयोर्लोकयोः समानवीर्यत्वं भवति ।   तस्मादेबं मनुष्यलोकस्य  * धनुश्चिह्नान्तर्गतस्थाने भट्टभास्करभाष्यानुसारी “समष्टिस्तोत्रीयः स्तोमः” इति पाठो भवितुं युक्तः।  
२०१२ विर्यवत्त्वं संपादितं तस्मादिमौ लोकौ समावद्वीर्यौ ।   मनुष्यलोकः पुण्यानुष्ठाननिष्पादनेन वीर्यवान्स्वर्गलोकः पुण्यफलनिष्पाननेन वीर्यवानिति समत्वम् ।   अनुवाकद्वयेन वक्रत्वेनोपहितानामिष्टकानां मध्य एकैकस्यां दिशि या उपहितास्ताः सर्वा दिग्विशेषोपाधिनां संगृह्य प्रशंसति—
“यस्य मुख्यवतीः पुरस्तादुषधीयन्ते मुख्य पव भवत्याऽरय मुख्यो जायते यस्यान्नवतीर्दक्षिणतोऽत्यन्नमाऽस्यान्नादो जायते यस्य प्रतिष्ठावतीः पश्चात्प्रत्येव तिष्ठति यस्यौजस्वतीरुत्तरत ओजस्व्येव भवत्याऽस्यौजस्वी जायते” [सं॰ का॰ ५ प्र॰ ३ अ॰ ४] इति।  
मुखत्वेन पूर्वोक्तेष्वर्थवादेषु स्तुता इष्टका मुख्यवत्यः ।   तासां पूर्वस्यां दिश्युपधानेन स्वयं मुख्यो भवति, स्वपुत्रश्च पुख्यो जायते ।   अन्नत्वेन स्तुता इष्टका अन्नवत्यः ।   तासां दक्षिणादिश्युपधानेन स्वयं पुत्रश्चान्नबन्तौ संपद्येते ।   प्रतिष्ठात्वेन स्तुता इष्टकाः प्रतिष्ठावत्यः।   तासां पश्चिनदिश्युपधानेन प्रतिष्ठितो भवति।   ओजस्त्वेन स्तुता इष्टका ओजस्वत्यः।   तासामुत्तरदिश्युपधानेन स्वयं पुत्रश्चौजस्विनौ भवतः ।   वक्रत्वेन योऽयमुपधानप्रकारोऽभिहितस्तमेतं स्तोत्रशास्त्ररूपत्वेन प्रशंसति—
“अर्को वा एष यदग्निस्तस्यतैदेव स्तोत्रमेतच्छस्त्रं यदेवा विधा विधीय तेऽर्क एव तदर्क्यमनु विघीयते” (सं॰ का॰ ५ प्र॰ ३ अ॰ ४) इति।  
योऽग्निरस्ति स एषोऽर्कोऽर्चनीयः ।   तस्यार्चताङ्गत्वेन स्तोत्रशस्त्रो अपेक्षिते ।   तथा सति योऽयं वक्रत्वेनोपघानप्रकारोऽभिहितस्तत्रैकेनानुवाकेनोक्तं स्तोत्रमितरेणानुवाकेनोक्तं शस्त्रम् ।   एवं सत्यर्चनीये वह्नावेवार्चनयोग्यमनुष्ठानां क्रमेण संपादितं भवति ।   तदनुष्ठानं तद्वेदनं च प्रशंसति— “अत्यन्नमाऽश्यान्नादो जायते यस्यैषा विधा विधीयते य उ चैनामेवं वेद” (सं॰ का॰ ५ प्र॰ ३ अ॰ ४) इति।  
एनां विधाम् ।  

अत्र विनियोगसंग्रहः—
अग्नेः शिष्टा दशादध्यादक्ष्णयास्तोमसंज्ञकाः ।  
इति ॥
२०१३ इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे तृतीयप्रपाठके नवममोऽनुवाकः ॥ ९ ॥  


## अनुवाकः १० सृष्यभिधेयेष्टकोपधानम्

अग्निर्ऋषिः

## चतुर्थकाण्डे तृतीयप्रपाठके दशमोऽनुवाकः


॑॑॑### संयुक्तमन्त्रः

एक॑यास्तुवत प्र॒जा अ॑धीयन्त प्र॒जाप॑ति॒रधि॑पतिरासीत्ति॒सृभि॑रस्तुवत॒ ब्रह्मा॑सृज्यत॒ ब्रह्म॑ण॒स्पति॒रधि॑पतिरासीत्प॒ञ्चभि॑रस्तुवत भू॒तान्य॑सृज्यन्त भू॒ताना॒म्पति॒रधि॑पतिरासीथ्स॒प्तभि॑रस्तुवत सप्त॒र्॒षयो॑ऽसृज्यन्त धा॒ताधि॑पतिरासीन्न॒वभि॑रस्तुवत पि॒तरो॑ऽसृज्य॒न्तादि॑ति॒रधि॑पत्न्यासीदेकाद॒शभि॑रस्तुवत॒र्तवो॑ऽसृज्यन्तार्त॒वोऽधि॑पतिरासीत्त्रयोद॒शभि॑रस्तुवत॒ मासा॑ असृज्यन्त सव्ँवथ्स॒रोऽधि॑पतिः [18]  
आ॒सी॒त्प॒ञ्च॒द॒शभि॑रस्तुवत ख्ष॒त्रम॑सृज्य॒तेन्द्रोऽधि॑पतिरासीथ्सप्तद॒शभि॑रस्तुवत प॒शवो॑ऽसृज्यन्त॒ बृह॒स्पति॒रधि॑पतिरासीन्नवद॒शभि॑रस्तुवत शूद्रा॒र्याव॑सृज्येतामहोरा॒त्रे अधि॑पत्नी आस्ता॒मेक॑विꣳशत्यास्तुव॒तैक॑शफाᳶ प॒शवो॑ऽसृज्यन्त॒ वरु॒णोऽधि॑पतिरासी॒त्त्रयो॑विꣳशत्यास्तुवत ख्षु॒द्राᳶ प॒शवो॑ऽसृज्यन्त पू॒षाधि॑पतिरासी॒त्पञ्च॑विꣳशत्यास्तुवतार॒ण्याᳶ प॒शवो॑ऽसृज्यन्त वा॒युरधि॑पतिरासीथ्स॒प्तविꣳ॑शत्यास्तुवत॒ द्यावा॑पृथि॒वी वि [19]  
ऐ॒ता॒व्ँवस॑वो रु॒द्रा आ॑दि॒त्या अनु॒ व्या॑य॒न्तेषा॒माधि॑पत्यमासी॒न्नव॑विꣳशत्यास्तुवत॒ वन॒स्पत॑योऽसृज्यन्त॒ सोमोऽधि॑पतिरासी॒देक॑त्रिꣳशतास्तुवत प्र॒जा अ॑सृज्यन्त॒ यावा॑ना॒ञ्चाया॑वाना॒ञ्चाधि॑पत्यमासी॒त्त्रय॑स्त्रिꣳशतास्तुवत भू॒तान्य॑शाम्यन्प्र॒जाप॑तिᳶ परमे॒ष्ठ्यधि॑पतिरासीत् ॥   [20]  

### मन्त्रः
एक॑यास्तुवत   ।

#### टीका

(अथ चतुर्थकाण्डे तृतीयप्रपाठके दशमोऽनुवाकः) ।  
नवमेऽनुवाकेऽवशिष्टा अक्ष्णयास्तोमीया उक्ताः।   अथ दशमे सृष्टिशब्दाभिधेया इष्टका उच्यन्ते ।  
कल्पः— “एकयाऽस्तुवतेति सप्तदश सृष्टीः” इति।   पाठस्तु— एकयाऽस्तुवतेति ।   पूर्वे महर्षयः कदाचिद्यागकाल एकया स्तोत्रिययर्चा स्तुतिमकुर्वन् ।  

### मन्त्रः
प्र॒जा अ॑धीयन्त  ।  
#### टीका
तत्तत्सामर्थ्यात्प्रजा अधीयन्त   तैर्महर्षिभिरुदपाद्यन्त ।  
### मन्त्रः
प्र॒जाप॑ति॒रधि॑पतिरासीत्   ।  
#### टीका
तदानीं प्रजापतिस्तासां प्रजानामधिपतिरासीत् ।  
### मन्त्रः
ति॒सृभि॑रस्तुवत  ।  
#### टीका
अथ कदाचित्तिसृभिः स्तोत्रियाभिरस्तुवत्।  
### मन्त्रः
ब्रह्मा॑सृज्यत  ।  

#### टीका
तत्सामर्थ्याद्ब्रह्म ब्राह्मणजातिस्तैरसृज्यत ।  
### मन्त्रः
ब्रह्म॑ण॒स्पति॒रधि॑पतिरासीत्   ।  
#### टीका
ब्रह्मणस्पतिरिति प्रसिद्धो यो देवः सोऽयं ब्राह्मणजातेरधिपतिरासीत् एवं सर्वत्र योज्यम् ।
### मन्त्रः

प॒ञ्चभि॑रस्तुवत  ।  
भू॒तान्य॑सृज्यन्त  ।  
भू॒ताना॒म्पति॒रधि॑पतिरासीत्  ।  
#### टीका
भूतानां पतिः कश्चिद्देय विशेषः ।   अत एवान्यत्राम्नातम्—“भूतानां पतये स्वाहा” इति ।   सोऽयमत्र तिप तभूनिंराधपतिः स्वाम्यासीत् ।  

### मन्त्रः
स॒प्तभि॑रस्तुवत  ।  
सप्त॒र्॒षयो॑ऽसृज्यन्त   ।  
धा॒ताऽधि॑पतिरासीत्  ।  
#### टीका
धाता जगत्स्त्रष्टा ।   
### मन्त्रः
न॒वभि॑रस्तुवत  ।  
पि॒तरो॑ऽसृज्यन्त  ।  
अदि॑ति॒रधि॑पत्न्यासीत्   ।  
#### टीका
अदितिर्भूमिः ।  

### मन्त्रः
ए॒का॒द॒शभि॑रस्तुवत ।  
ऋ॒तवो॑ऽसृज्यन्त   ।  
आ॒र्त॒वोऽधि॑पतिरासीत्   ।  
#### टीका
आर्तव  २०१५ ऋतुपालकः कश्चिद्देवविशेषः ।  
### मन्त्रः

त्र॒यो॒द॒शभि॑रस्तुवत ।  
मासा॑ असृज्यन्त  ।  
### संयुक्तमन्त्रः
स॒व्ँव॒थ्स॒रोऽधि॑पतिः [18] आ॒सीत्   ।  
### मन्त्रः
स॒व्ँव॒थ्स॒रोऽधि॑पतिरासीत्   ।  

प॒ञ्च॒द॒शभि॑रस्तुवत   ।  
ख्ष॒त्रम॑सृज्यत   ।  
इन्द्रोऽधि॑पतिरासीत्   ।  

#### टीका
क्षत्त्रं क्षात्त्रियजातिः।   

### मन्त्रः
स॒प्त॒दशभि॑रस्तुवत ।  
प॒शवो॑ऽसृज्यन्त   ।  
बृह॒स्पति॒रधि॑पतिरासीत्   ।  

न॒व॒द॒शभि॑रस्तुवत ।  
शूद्रा॒र्याव॑सृज्येताम्   ।  

#### टीका
शूद्रार्यौ शूद्रो वैश्यश्चेति जातिद्वयम् ।
### मन्त्रः
अ॒हो॒रा॒त्रे अधि॑पत्नी आस्ताम्  ।  
#### टीका
अहर्देवता रात्रिदेवता चेत्येते जातिद्वयस्याधिपत्नी स्वामिरूपे आस्ताम् ।  
### मन्त्रः

एक॑विꣳशत्याऽस्तुवत   ।  
एक॑शफाᳶ प॒शवो॑ऽसृज्यन्त  ।  
वरु॒णोऽधि॑पतिरासीत्  ।  

त्रयो॑विꣳशत्याऽस्तुवत  ।  
ख्षु॒द्राᳶ प॒शवो॑ऽसृज्यन्त  ।  
पू॒षाधि॑पतिरासीत्  ।  

पञ्च॑विꣳशत्याऽस्तुवत  ।  
आर॒ण्याᳶ प॒शवो॑ऽसृज्यन्त ।  
वा॒युरधि॑पतिरासीत् ।  

्स॒प्तविꣳ॑शत्याऽस्तुवत ।  
### संयुक्तमन्त्रः
द्यावा॑पृथि॒वी वि [19]  ऐ॒ताम् ।  
### मन्त्रः
द्यावा॑पृथि॒वी  व्यै॑ताम् ।
#### टीका
सप्तविंशतिस्तोत्रसामर्थ्यात्पूर्वमेकीभूते द्यावापृथिव्यौ परस्परं वियुक्ते अतामभु ।  
### मन्त्रः
वस॑वो रु॒द्रा आ॑दि॒त्या अनु॒ व्या॑यन् ।  
#### टीका
तयोर्वियोमेन वस्वादयस्त्रयो गणाः परस्परं वियुक्ता अभवन् ।  
### मन्त्रः
तेषा॒माधि॑पत्यमासीत् ।
#### टीका
तेषां वस्वादीनां द्यावापृथिव्यौ प्रत्याधिपत्यमासीत् ।   
### मन्त्रः
नव॑विꣳशत्यााऽस्तुवत ।  
वन॒स्पत॑योऽसृज्यन्त ।  
सोमोऽधि॑पतिरासीत् ।  
एक॑त्रिꣳशताऽस्तुवत ।  
प्र॒जा अ॑सृज्यन्त ।  
यावा॑ना॒ञ्चाया॑वाना॒ञ्चाधि॑पत्यमासीत् ।  
#### टीका
यावा मासदेवता अथवा अर्धमासदेवताः ।  उभयविधदेवतानां प्रजाः प्रति आधिपत्यमासीत् ।  
### मन्त्रः
त्रय॑स्त्रिꣳशताऽस्तुवत ।  
भू॒तान्य॑शाम्यन् ।  
#### टीका
भूतान्यशाम्यन्, प्राणीनः शान्तानुपद्रवरहितानकुर्वत ।   

### मन्त्रः
प्र॒जाप॑तिᳶ परमे॒ष्ठ्यधि॑पतिरासीत् ॥   [20]  
#### टीका
परमे सत्यलोके तिष्ठतीति परमेष्ठी ।  तादृशः प्रजापतिः स्वाम्यभूत् ।  
एतैर्मन्त्रैः साध्यमुपधानं विधत्ते— “सृष्टीरुप दधाति यथासृष्टमेवाव रुन्धे” (सं॰ का॰ ५ प्र॰ ३ अ॰ ४) इति।  
सृजतिधातुयुक्तैर्मन्त्रैरुपधेया इष्टकाः सृष्टयः ।   तासामुपधाने सति यद्वस्तु यथा सृष्टं तत्तथैव प्राप्नोति ।  

अत्र विनियोगसंग्रहः— एक सप्तदशादध्यादिष्टकाः सृष्टिसंज्ञिताः ॥ 			

अत्र मीमांसा।  
प्रथमाध्यायस्य चतुर्थपादे चिन्तितम्—
सृष्टीरुपधातीति ये मन्त्राः सृष्टिलिङ्गकाः ।  
विधेयास्ते गुणत्वेन वादो वाऽत्र गुणे विधिः ॥
आख्यातेनाभिसंबन्धादविध्यन्तरयोगत् ।  
लिङ्गप्रकरणप्राप्तेर्मन्त्राणां विध्यसंभवातः ॥
ताननूद्येष्टकाधानं विदध्यात्स्तोष्णते यतः ।  
यथासृष्टेत्यनेनातः सृष्टीरित्यर्थवादगीः ॥
एकयाऽस्तुवतेत्यादौ मन्त्रसंघे क्वचिन्नहि ।  
सृष्टिशब्दस्तथाऽप्युक्तिः सृष्टिशब्देन भूमतः ॥
ेअग्निचयने श्रूयते– “सृष्टिरुपदधाति” इति ।   सृष्टिशब्दोपेता मन्त्राः   २०१६ यासामिष्टकानामुपधाने विद्यन्ते ता इष्टकाः सृष्टय इत्युच्यन्ते ।   सृष्टिमानासा मुपदधानो मन्त्र इति विगृह्य “तद्वानासामुपधानः” इत्यादिव्याकरणसूत्रसिद्धप्रक्रियया तन्नित्पादनात् ।   सृष्टिशब्दोपेताश्चोपधानमन्त्रा एकयाऽस्तुवेत्यस्मिन्ननुवाके समाम्नाताः।   ब्रह्मासृज्यत भूएन्यसृज्यन्तेत्यादिना सृजतिधातोस्तेषु मन्त्रेषु प्रयुक्तत्वात् ।   ते च मन्त्रा अत्र सृष्टिशब्देनोपधाने गुणत्वेन विधीयन्ते ।   कुतः उपदधातीत्यनेनाश्यातेनाभिसंबन्धात् ।   न चार्थवादत्मस्य संभवति ।   विध्यन्तरेण सहैकवाक्यत्वाभावादिति प्राप्ते ब्रूमः अग्निचयनप्रकरणे पठितत्वात्तेषां मन्त्राणां सामान्यतश्चयनसंबन्धोऽवगम्यते ।   विशेषसंबन्धस्तु सृजतिलिङ्गादवग न्तव्यः ।   तथा सति प्राप्तत्वान्न ते मन्त्रा अत्र विघीयन्ते, किंतु तान्मन्त्राननूद्येष्टकोपघानं विधीयते ।   सृष्टिशब्देनानुवादस्तु वक्ष्यमाणार्थवादोपपत्यर्थः ।   “यथासृष्टमेवावरुन्बे” इति हि वक्ष्यमाणोऽर्थवादः ।   यदि विधिवाक्ये मन्त्राणा मनुवादकः सृष्टिशब्दो न स्यात्, तदानीमर्थवादे सृष्टिशब्दप्रयोगाद्विध्यर्थवादयोर्वैयघिकरण्यभ्रमः स्यात।   तस्मान्मन्त्रानुवादी सष्टिशब्दो न गुणविधायकः, किंत्वर्थवादः ।   
ननु प्रथममन्त्रे सृजतिधातुर्न प्रयुक्तः ।   ‘एकयाऽस्तुवत प्रजा अधीयन्त’  इति पाठात् ।   वाढं, तथाऽपि द्वितीयतृतीयादिषु बहुषु मन्त्रेषु सृजतिघातुप्रयोगाद्भूमरूपं सादृश्यमस्ति ।   यत्र सर्वाणि वाक्यानि सृष्टिशब्दोपेतानि तत्र यथा सृष्टिभूमां तथाऽत्रापि भूमगुणयोगेन सृष्ट्यसृष्टिसंघे सृष्टिशब्द प्रयोगः ॥  इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे तृतीयप्रपाठके  दशमोऽनुवाकः ॥

 १० ॥  

 ## अनुवाकः ११ चतुर्थचितौ व्युष्टिसञ्ज्ञकेष्टकोपधआनम्

 त्रिष्टुप्, २, ४, जगती, १३ अनुष्टुप्
 अग्निर्ऋषिः
## चतुर्थकाण्डे तृतीयप्रपाठके एकादशोऽनुवाकः


### मन्त्रः
इ॒यमे॒व सा या प्र॑थ॒मा व्यौच्छ॑द॒न्तर॒स्याञ्च॑रति॒ प्रवि॑ष्टा ।  
व॒धूर्ज॑जान नव॒गज्जनि॑त्री॒ त्रय॑ एनाम्महि॒मान॑स्सचन्ते ॥    
#### टीका
( चतुर्थकाण्डे तृतीयप्रपाठके एकादशोऽनुवाकः)
दशमेऽनुवाके सृष्टिनामिका इष्टका उक्ताः ।  अथैकादशे व्युष्टिनामिका उच्यन्ते।  
कल्पः—“इयमेव सा या प्रथमा व्यौच्छदिति षोडश व्युष्टिः” इति ।  
तत्र प्रथमामाह— इयमेव सेति ।   अत्रोपधीयमाना येष्टकाऽस्ति, इयमेव सा तथाविधव्युष्टिरूपा, तच्छव्देन परामृश्यमाना पुनर्विविच्यते ।   सेयं व्युष्टिरूपा कालानां प्रथमभूता सती व्यौच्छद्विशेषेण प्रकाशरूपाऽभूत् ।   आदिसृष्टिकाले प्रथमो यः प्रभातकालस्तद्रूपेयमिष्टकेत्यर्थः ।   सा सृष्टिकालीना प्रथमा व्युष्टिरादित्येमानुप्रविष्टा सती, अस्यां पृथिव्यां दिनेदिनेवभातरूपेण चरति ।   तत्र दृष्टान्तः वधूर्जजान नवमज्ज नित्री ।   नवं वरं गच्छतीति नवगन्नूतनविवाहवती वधूर्जनित्री, उत्तरोत्तरप्रजोत्पादिका यथा जजान जाता तद्वदियमपि व्युष्टिरुत्तरोत्तरप्रभातनिष्पादिकेत्यर्थः।   त्रयस्त्रिसंख्याका महिमानो महिमोपेता अग्निसूर्यचन्द्ररूपा देवा एनां व्युष्टिं सचन्ते समवयन्ति ।   देवतात्रयप्रकाशकानुग्रहादस्याः प्रभातरूपत्वमित्यर्थः ।   एवंविधव्युष्टिरूपामिष्टकामुदधामीत्यभिप्रायः ।   
### मन्त्रः
छन्द॑स्वती उ॒षसा॒ पेपि॑शाने समा॒नय्ँयोनि॒मनु॑ स॒ञ्चर॑न्ती ।  
सूर्य॑पत्नी॒ वि च॑रतᳶ प्रजान॒ती के॒तुङ्कृ॑ण्वा॒ने अ॒जरे॒ भूरि॑रेतसा ॥
#### टीका
अथ द्वितीयामाह— छन्दस्वतीति ।   द्वे ह्युवसावका सृष्टिकालीना प्रथमेति पूर्वमन्त्रोक्ता ।   अपरा प्रतिदिनसंचारिणी ।   साऽप्यस्यां चरति प्रविष्टेति पूर्वमन्त्रोक्ता ।   एवं सत्युपसा विचरतो द्वे अप्युषसौ विविधं चरतः ।   रात्राविव प्रलयकाले तिरोहितजगत आविर्भावलक्षणसृष्टिरूपा सती दिवससादृश्यमापादयति ।   तदिदमेकस्या व्युष्ट्याश्चरणं, शार्वरतमेनिवर्तकत्वमपरस्याश्चरणम् ।   कीदृश्यावृषसौ, छन्दस्वती छन्दोयुक्तैंर्मन्त्रैः स्तूयमानतया छन्दस्वत्यौ, पेपिशाने भृशं प्रकाशयन्त्यौ, समानं योनिपनु संचरन्ती, उभयोः कालविशेषत्वत्कालसामान्यमेव तयोर्योनिर्हेतुः ।   स चोभयोः समानः, महाप्रभातं सृष्टिरूपमल्पप्रभातं दैनंदिनं चेत्युभौ कालविशेषौतौ च स्वकीयं कालसामान्यमनुसृत्य वर्तते इत्यनुसंचरन्त्यावुषसौ ।   ते च सूर्यपत्नी सूर्यस्य जाये, प्रजानती स्वयं देवतारूपत्वेन प्रज्ञानवत्यौ, केतुं कृण्वाने ज्ञानं कृर्वत्यौ प्रकाशप्रदानेन हि प्राणिनां रूपज्ञानं जनयन्त्यौ, अजरे कदाचि  २०२० दपि जरारहिते, भूरिरेतसा प्रभूतरेतस्के बहुव्यापाराकारणभूते इत्यर्थः ।   
### मन्त्रः
ऋ॒तस्य॒ पन्था॒मनु॑ ति॒स्र आगु॒स्त्रयो॑ घ॒र्मासो॒ अनु॒ ज्योति॒षागुः॑ ।  
प्र॒जामेका॒ रख्ष॒त्यूर्ज॒मेका᳚ [21]  व्र॒तमेका॑ रख्षति देवयू॒नाम् ॥
#### टीका
अथ तृतीयामाह— ऋतस्य पन्थामिति ।   तिस्र उषस यतस्य ज्ञज्ञस्य पन्थां मार्गमन्वागुरनुप्राप्ता यज्ञरक्षकत्वेन व्यक्ता व्यवस्थिता इत्यर्थः ।   त्रयो धर्मासा दीप्तिरूपा अग्निचन्द्रादित्या ज्योतिषा प्रकाशप्रदानेन यज्ञमार्गमन्वागुरनुप्राप्ताः ।   तिसृणामुपसां देवीनां मध्ये यजमानस्य प्रजामेका रक्षति ।   यजमानस्योर्जं बलमेका रक्षति ।   देवयूनां देवानात्मन इच्छतां यजमानानां व्रतं कर्मानुष्ठानमेका रक्षति ।   
### मन्त्रः
च॒तु॒ष्टो॒मो अ॑भव॒द्या तु॒रीया॑ य॒ज्ञस्य॑ प॒ख्षावृ॑षयो॒ भव॑न्ती ।  
गा॒य॒त्रीन्त्रि॒ष्टुभ॒ञ्जग॑तीमनु॒ष्टुभ॑म्बृ॒हद॒र्कय्ँयु॑ञ्जा॒नास्सुव॒राभ॑रन्नि॒दम् ॥
#### टीका

अथ चतुर्थीमाह— चतुष्टोमो अतुवदिति ।   यद्यप्यकैवोषा तथाऽपि जगद्रक्षणाय योगैश्वर्याद्यनेकशरीरस्वीकारे सति वहव उषसो भवन्ति ।   या तत्र तुरीया चतुर्थी सा चोषाश्चतुष्टोमस्त्रिवृदादिस्तोमचतुष्टययुक्ताग्निष्टोमरूपाऽभवत् ।   कीदृशी, यज्ञस्य पक्षौ प्राच्यप्रतीच्याङ्गरूपौ पक्षसदृशा द्वाववयवौ भवन्ती भावयन्ती जनयन्ती त्यर्थः।   तथर्षय ऋषीन्यज्ञनिष्पादकानृत्विजो जनयन्ती ।   तथा बृहदर्कं प्रौढमर्चनरूपं स्तोत्रं युञ्चानाः संपादयन्ती ।   गायत्र्यादिदेवताश्चतस्त्रः सुवः फलभूतं स्वर्गमिदं कर्म चाभरन्सर्वतो भरन्ती पोषयन्तीत्यर्थः ।

### मन्त्रः

प॒ञ्चभि॑र्धा॒ता वि द॑धावि॒दय्ँयत्तासा॒ꣳ॒ स्वसॄ॑रजनय॒त्पञ्च॑पञ्च ।  
तासा॑मु यन्ति प्रय॒वेण॒ पञ्च॒ नाना॑ रू॒पाणि॒ क्रत॑वो॒ वसा॑नाः ॥  
#### टीका
अथ पञ्चमीमाह— पञ्चमिर्घाता वि दधाविति ।   यदिदं जगदस्ति तत्सर्वं धाता स्रष्टा प्रजापतिः पञ्चभिरूषोभिर्देवीभिर्विदधौ निर्मितवान् ।   तासां पञ्चानामुषसां प्रत्येकं पञ्च पञ्च स्वसॄरजनयत् ।   एवं च सति पञ्चसंख्याका ज्येष्ठा उषसस्तासां स्वसारः  पञ्चविंशतिसंख्याका इत्येकस्मिन्मासि प्रतिपदादितिथिरूपास्त्रिंशदुषसः संपद्यन्ते ।   तासामु तासामप्युषसां प्रयवेण प्रकृष्टरूपेण मिश्रणेन पञ्च मुख्या उषसः ऋतवः  ऋतुनिष्पादिका वसाना आच्छादयन्त्यः क्रत्वङ्गानि सर्वाणि व्याप्नुवत्यो नाना रूपाणि बहुविधस्वरूपाणि यन्ति प्राप्नुवन्ति ।   तत्रैका दैनंदिनमग्निहोत्रं निष्पाद यति।   ततोऽन्ये दर्शपूर्णमासौ निष्पादयतः ।   औपवसथ्यदिनकृत्यमेका निष्पादयति ।   सुत्यादिनकृत्यमेकेत्येवं पञ्चानामुपयोगात्प्रकृष्ठमिश्रणानां प्रकृष्टोपकारित्वं, ऋत्ववान्तरभेदनिष्पादकत्वेन नानारूपत्वम् ।  

### मन्त्रः

त्रि॒ꣳ॒शथ्स्वसा॑र॒ उप॑ यन्ति निष्कृ॒तꣳ स॑मा॒नङ्के॒तुम्प्र॑तिमु॒ञ्चमा॑नाः ।  [22]  
ऋ॒तूꣳस्त॑न्वते क॒वय॑ᳶ प्रजान॒तीर्मध्ये॑छन्दस॒ᳶ परि॑ यन्ति॒ भास्व॑तीः ।  
#### टीका

२०२१ त्रिꣳ शत्स्वसार इति ।   त्रिंशन्मासगततिथिरूपेण त्रिंशत्संख्याकाः स्वसारो भगिन्य उपसो देव्यो निष्कृतमजस्रं कृतमग्निहोत्रादिकर्मोपयन्ति प्राप्नुवन्ति।   कीदृश्यः, समानं केतुं सदृशं चिह्नं प्रकाशरूपंप्रतिमुञ्चमानाः  कञ्चुकबद्धारयन्त्यः ।   ताश्च कवयो विद्वत्पुरुषसमानाः प्रजानतोस्ततद्दिनसंपादनीयं प्रजानन्त्य ऋतूस्तन्त्रते स्वयमेव पुनः पुनरावर्तनेन वसन्तादीनृतून्संपादयन्ति।   छन्दसां वेदानां मध्ये तिष्टतीति मध्येछन्दाः सूर्यः ।   तथा चान्यत्राप्याम्नायते—“ऋग्मिः पूर्वाह्णे दिवि देव ईयते ।   यजुर्वेदे तिष्ठति मध्ये अह्नः ।   सामवेदेनास्तमये महीयते ।   वेदरैशून्यस्त्रिमिरेति सूर्यः” इति ।   तस्य मध्येछन्दस सूर्यस्य एरि पार्श्वेषु भास्वतीर्भास्वत्यः प्रकाशमानायन्ति गच्छन्ति ।   वर्तन्त इत्यर्थः ।   
### मन्त्रः
ज्योति॑ष्मती॒ प्रति॑ मुञ्चते॒ नभो॒ रात्री॑ दे॒वी सूर्य॑स्य व्र॒तानि॑ ।  
वि प॑श्यन्ति प॒शवो॒ जाय॑माना॒ नाना॑रूपा मा॒तुर॒स्या उ॒पस्थे᳚ ।
#### टीका
अथ सप्तमीमाह— ज्योतिष्मतीति ।   इयमुषा ज्योतिष्मती ।   ज्योतीरूपैर्नक्षत्रैर्युक्तत्वात् ।   रात्री चेयं सूर्योदयात्पूर्वभात्वित्वाद्देवी दीप्यमाना ।   तादृगृषा नभो नभस्थस्य सूर्यस्यव्रतानि सूर्यसंबन्धित्वेन व्रतवन्नियतानि रश्मिजालानि प्रतिमुञ्चते कञ्चुकमिव स्वी करोति ।   तस्यान्मुषति नानारूपा गोमहिषादिजातिभेदभिन्नाः पशवो जायमाना सन्मसदृशं निद्रायाः प्रबोधं प्राप्नुवन्तो मातुर्मातृसमानाया अस्या भूम्याउपस्थ उत्सङ्गे विपश्यन्ति विविधमरण्यगमनादिव्यवहारमवलोकयन्ति ।  
### मन्त्रः

ए॒का॒ष्ट॒का तप॑सा॒ तप्य॑माना ज॒जान॒ गर्भ॑म्महि॒मान॒मिन्द्र᳚म् ।  
तेन॒ दस्यू॒न्व्य॑सहन्त दे॒वा ह॒न्तासु॑राणामभव॒च्छची॑भिः ।  
#### टीका
अथाष्टमीमाह— एकाष्टका तपसेति ।   एकाष्टकेति माघकृष्णाष्टमी कथ्यते ।   तथा चाऽऽपस्तम्बः—“या माध्याः पौर्णमास्या उपरिष्टादद्व्यष्टका तस्यामष्टमी ज्येष्ठया संपद्येत तामेकाष्टकेत्याचक्षते” इति ।   सेयमेकाष्टका तपसा तप्यमाना पुत्रार्थं तपश्चरन्तति महिमानं महिमोपेतं गर्भं स्वोदरवर्तिनमिन्द्रं जजानोत्पादयामास ।   तेनेन्द्रेण देवाः सर्वे दस्यूंस्तस्कररूपान्राक्षसान्व्यसहन्त विशेषेणाभिभूतवन्तः ।   स चेन्द्रः शचीभिः स्वकीयशक्तिभिरसुराणां हन्ताऽभवत् ।  
### मन्त्रः
अना॑नुजामनु॒जाम्माम॑कर्त स॒त्यव्ँवद॒न्त्यन्वि॑च्छ ए॒तत् ।  
भू॒यास᳚म् [23]  अ॒स्य॒ सु॒म॒तौ यथा॑ यू॒यम॒न्या वो॑ अ॒न्यामति॒ मा प्र यु॑क्त ।  
#### टीका
अथ नवमीमाह— अनानुजामिति ।   हे एकाष्टका देव्यो मां यजमानं पूर्वमनानुजां सन्तमि  २०२२ दानीमनुजामकर्त कृतवत्यः ।   आ समन्तात्कर्मानुष्ठानस्यानुकूलत्वेन जायत इत्यनुजास्ताद्विपरीतस्त्वनानुजाः ।   अनुष्टानरहितं मामनुष्ठानोपेतं कृतवत्य इत्यर्थः।   कीदृश्य एकाष्टकाः सत्यं वदन्त्यवितथं धर्मं वदन्त्यो हे यजमानौवमेतं धर्ममनु तिष्टेत्येवं बोधयन्त्य इत्यर्थः।   अतस्त्वत्प्रसादात्सन्मार्गवृत्तिरहमेतदन्विच्छे वक्ष्यमाणमपेक्षितं प्रार्थये ।   किं तदपेक्षितमिति तदुच्यतेहे एकाष्टका यूयमस्य युष्मत्पुत्रस्येन्द्रस्य सुमतौ कल्याणबुद्धौ यथा स्थिता एवमहमष्यस्येन्द्रस्य सम्यगनु ग्रहचित्ते भूयासम् ।   वो युष्माकं मध्येऽत्या काचिदन्यामितरामतिलङ्ध्य मा प्रयुक्त प्रयोगं व्यवहारं न करोति, किंतु परस्परानुकूल्यनैव व्यवहरति, तद्वदहमप्यृत्विजामनुकूलव्यवहारयुक्तो भूयासम् ।  
### मन्त्रः

अभू॒न्मम॑ सुम॒तौ वि॒श्ववे॑दा॒ आष्ट॑ प्रति॒ष्ठामवि॑द॒द्धि गा॒धम् ।  
भू॒यास॑मस्य सुम॒तौ यथा॑ यू॒यम॒न्या वो॑ अ॒न्यामति॒ मा प्र यु॑क्त ।
#### टीका
अथ दशमीमाह— अभून्ममेति ।   मम यजमानस्य सुमता भक्तियुक्तायां बुद्धौ विश्ववेदा सर्व जमदभिज्ञेयमुषा अभूत्स्थितवती ।   सा च प्रतिष्ठामाष्टास्मदनुग्रहे स्थैर्यं व्याप्तवती ।   हि यस्मादियमुषा गाधं प्रतिष्ठानिमित्तभूतं यजमानमविदल्लब्धवती तस्मान्मदनुग्रहे स्थैर्यवतीत्यर्थः ।   भूयासमित्यादि पूर्ववत् ।   
### मन्त्रः
पञ्च॒ व्यु॑ष्टी॒रनु॒ पञ्च॒ दोहा॒ गाम्पञ्च॑नाम्नीमृ॒तवोऽनु॒ पञ्च॑ ।  
पञ्च॒ दिश॑ᳶ पञ्चद॒शेन॑ कॢ॒प्तास्स॑मा॒नमू᳚र्ध्नीर॒भि लो॒कमेक᳚म् ॥    [24]
#### टीका
अथैकादशीमाह— पञ्च व्युष्टीरिति ।   अग्निहोत्रदर्शपूर्णमासौपवसथ्यसुत्याख्यकर्मानिष्पादिकाः पञ्च मुख्या उषसो याः पूर्वमुक्तास्ताः पञ्च व्युष्टीरनु पञ्चात्मकं सर्वमिदमुत्पन्नम् ।   किमुत्पन्नमिति तदुच्यतेपञ्च दोहा उत्पन्नाः ।   तमिस्त्रा ज्योत्स्ना संध्याद्वयमहरित्येते पञ्च दोहाः ।   ते च होतुब्राह्मणे ‘इदं वा अग्रे नैव किंचनाऽऽसीत् ।  ’  इत्यनुवाके ‘याऽस्य सा तनूरासीत् ।   तामपाहत ।   सा तमिस्त्राऽभवत्’  इत्यादिना समाम्नाताः ।   तत्रैव ‘तेभ्यो मृन्मयो पात्रेऽन्नमदुहत्’  इत्यादिना दोहा आम्नाताः ।   आम्नाये चान्ते तदुपशंहृतम्—‘एते वै प्रजाषतेर्दोहाः’ इति ।   त एते पञ्च दोहाः पञ्च व्युष्ठीरनूत्पन्नाः ।   येयं गौः पृथिवी (तां ) पञ्चनाम्नीं पञ्चविघनाम्नोपेतामपि पञ्च व्युष्टीरनूत्पन्नां विद्यात् ।   वसन्तर्तौ पुष्पवतीति नाम ।   ग्रीष्मर्तौ तापवतीति नाम ।   वर्षर्तौ वृष्टिमतीति नाम ।   शरदि जलप्रसादवतीति नाम ।   हेमन्तशिशिरयोः शैत्यवतीति नाम ।   तैषा पञ्चानाम्नी पृथिवी व्युष्टीरनूत्पन्ना ।   तथा हेमन्तशिशिरयोरैक्येन पञ्चर्तवो व्युष्टीरनूत्पन्नाः ।     २०२३ तथा प्राच्यादयः सहोर्ध्वया पञ्च दिशो व्युष्टीरनूत्पन्नाः ।   पञ्चदशाख्यस्तोमेन क्लृप्ताः संपादिताः प्रञ्चविधवृत्त्युपेताः स्तोत्रियाः पञ्च व्युष्टीरनूत्पन्नाः।   तस्य स्तोमस्य निरूपके ब्राह्मणे ‘पञ्चभ्यो हिं करोति’ इत्येवं त्रिवारमाम्नातम् ।   एताः पञ्च व्युष्टयः ।   एकं लोकमभि समानमूर्ध्नीलोक आलोकः प्रकाशस्तमेकं प्रति समानस्वभावाः ।   मूर्घशब्द उत्तमाङ्गवाची सन्मुख्यं स्वभावमुपलक्षयति ।   मुख्यस्वभावश्च व्युष्टीनां प्रकाशकत्वम् ।   एवंविधव्युष्टिरूपेयमिष्टकेति स्तूयते ।  
### मन्त्रः

ऋ॒तस्य॒ गर्भ॑ᳶ प्रथ॒मा व्यू॒षुष्य॒पामेका॑ महि॒मान॑म्बिभर्ति ।  
सूर्य॒स्यैका॒ चर॑ति निष्कृ॒तेषु॑ घ॒र्मस्यैका॑ सवि॒तैका॒न्नि य॑च्छति ।
#### टीका
अथ द्वादशीमाह— ऋतस्य गर्भ इति ।   या एताः पूर्वोक्ताः पञ्चोषसो मुख्यास्तासां मध्ये प्रथमा या व्युषूषी व्युष्टिरुषःकालरूमाऽस्ति सर्वस्य सत्यस्य गर्भो गर्भसदृशी तेनाऽऽदित्येन सहैव वर्तते ।   एका काचिदुषा रश्मिसहकारिण्यपां महिमान विभर्ति।   घर्मकाले रश्मिद्वारा जलमानीय मेधोदरे गर्भरूपं भइत्वं पोषयति ।   एका काचिदन्योषाः सूर्यस्य संबन्धिषु निष्कृतेषु संस्कृतेषु चरति प्रकाशं कुर्वती वर्त ते।   एका काजिदन्योषा धर्मस्य दीष्यमानस्याग्नेः संबन्धिषु चरति प्रकाशं करोति।   एका कांचिदन्यामुषसं सविता नियच्छति दैनंदिनप्रकाशकारित्वेन नियतां करोति।  

### मन्त्रः

या प्र॑थ॒मा व्यौच्छ॒थ्सा धे॒नुर॑भवद्य॒मे ।  
सा न॒ᳶ पय॑स्वती धु॒ख्ष्वोत्त॑रामुत्तरा॒ꣳ॒ समा᳚म् ।

#### टीका
अथ त्रयोदशीमाह— या प्रथमा व्यौच्छदिति ।   मुख्यासु पञ्चसूषःसु या प्रथमेषा व्यौच्छत्तमो व्यवासयत्प्रकाशोत्पादनेन तमो निराकरोदित्यर्थः ।   सा तादृगुषा यमे धेनुरभवद्यमस्वामिके लोके प्रकाशप्रदानेन धेनुवत्प्रीतिहेतुरभवत् ।   तथाविधे हे उषः सा त्वं पयस्वती वृष्ट्युदकयुक्ता सती नोऽस्मदर्थमुत्तरामुत्तरां समामुत्तरोमुत्तरेषु सर्वेष्वपि संवत्सरेषु निरन्तरं घुक्ष्व दोहनं कुरु ।   यथा धेनुः क्षीरं प्रयच्छति तथा त्वं व्युष्टिं प्रकाशं च प्रयच्छेत्यर्थः ।   
### मन्त्रः

शु॒क्रर्ष॑भा॒ नभ॑सा॒ ज्योति॒षागा᳚द्वि॒श्वरू॑पा शब॒लीर॒ग्निके॑तुः ।  
स॒मा॒नमर्थꣵ॑ स्वप॒स्यमा॑ना॒ बिभ्र॑ती ज॒राम॑जर उष॒ आगाः᳚ ।  

#### टीका
अथ चतुर्दशीमाह— शुक्रर्षभा नभसेति ।   येयमुषाः शक्रर्षभा शुक्रेषु प्रकाशरूपेषु नक्षत्रादिषु मध्ये श्रेष्ठा सेयमुषा नभसा ज्योतिषऽऽकाशवर्तिप्रकाशेन युक्ता सत्यागादिहसमागता ।   कीदृशी, विश्वरूपा सर्वाणि रूपाणि प्रकाश्यानि यस्याः सा विश्वरूपा शबलीः सूर्योदयात्पूर्वमन्धकारलेशानुवृत्तेर्मिश्रवर्णा, अग्निकेतुरग्निहोत्रिभिरुषः  २०२४ काले विहृत्य प्रज्वालिता येऽग्नयस्त एव केतवो ध्वजस्थानीया यस्याः साऽग्निकेतुः समात्ननर्थं विभ्रती सूर्यस्य यत्प्रयोजनमन्धकारनिवारणरूपं तदेवोषसोऽपि प्रयोजनमतः सूर्येण सह समानप्रयोजना, स्वपस्यमाना शोभनान्यपांसि कर्माणि तान्यात्मन इच्छतीति स्वपस्यमाना ।   हेऽजर उषस्त्वं जरामागा बलीपलितादिरूपजरारहिताऽपि सृष्ट्यादिमारभ्य मवृत्तत्वाच्चिरकालावस्थानलक्षणां जरां प्राप्ताऽसि ।   तादृगुवारूपेयमिष्टकेत्यर्थः ।  
### मन्त्रः

ऋ॒तू॒नाम्पत्नी᳚ प्रथ॒मेयमागा॒दह्ना᳚न्ने॒त्री ज॑नि॒त्री प्र॒जाना᳚म् ।  
एका॑ स॒ती ब॑हु॒धोषो॒ व्यु॑च्छ॒स्यजी᳚र्णा॒ त्वञ्ज॑रयसि॒ सर्व॑म॒न्यत् ॥   [25]  
#### टीका

अथ पञ्चदशीमाह— ऋतुनां पत्नीति ।   इयं प्रथमोषा आगादिह कर्मण्यायाता ।   कीदृशी, ऋतूनां वसन्तादीनां पत्नी पालयित्री, उषःकालस्यासकृदावृत्त्या ह्यृतवः संपद्यन्ते ।   अह्नां नेत्री नयनस्य हेतुः प्रकाशप्रदानेन निष्पादिकेत्यर्थः ।   प्रजानां जनित्र्युत्पादयत्री ।   उषःकालावृत्त्या नवमासगर्भधारणादिना प्रजोत्पद्यते ।   हे उषस्त्वं स्वरूपेणैका सती बहुधा दिनभेदेन बहुप्रकारा भूत्वा व्युच्छसि तमो विवासयसि निष्कासयसीत्यर्थः ।   ईदृशी त्वमजीर्णा वलीपलितादिजरारहिता सर्वमन्यन्मनुष्य शरीरादिकं जरयसि चीर्णं करोषि ।   इत्यं पञ्चदशाऽऽम्नाताः ।   षोडशी त्वन्यत्र द्रष्यव्या।   एतैर्मन्त्रैः साध्यमुपधानं विधत्ते— “न वा इदं दिवा न नक्तमासीदव्यावृत्तं ते देवा एता व्युष्टीरपश्यन्ता उषादधत ततो वा इदं व्यौच्छद्यस्यैता उपधीयन्ते व्येवास्मा उच्छत्यथो तम एवाप हते” (सं. का. ५ प्र. ३ अ. ४) इति।  
इदं कालस्वरूपं दिवारात्र्योर्व्यावतिकयोषसा रहितत्वादव्यावृत्तमासीत् ।   तथा सति दिवाऽपि नाऽऽसन्निक्तमपि नाऽऽसीत् ।   व्यावृत्तरवरूपस्य निश्चेतुमशक्यत्वात् ।   तदानीं देवा व्यावृत्तिकारिणीर्त्र्युष्टिसंज्ञका एता इष्टका अपश्यन् ।   विशेषेणोच्छति तमो विनाशवतीति ष्युष्टिरुषःकालस्तद्गाचकशब्दोनोपेतैर्मन्त्रैरुपधेया इष्टका व्युष्ट्यः ।   ता दृष्ट्वोपादधत ।   तत ऊर्ध्वगिदं कालस्वरूपं व्बौच्छदव्यावर्तिकया व्युष्ट्या दिवानक्तभेदेन व्यावृत्तगासीत्।   तस्माद्व्युष्टीरुपदध्यात् ।   तदुपधाने हि यजमानार्थं व्युच्छत्येव परलोकपरलोकप्रकाशं करोत्येव ।   अपि च बुद्धिगतभ्रान्तिरूपं तमो विनाशयति ।   अत्र विनियोगसंग्रहा— इयं व्युष्टीरुपादध्यान्मन्त्राः पञ्चदशेरिताः ॥  
२०२५ इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे तृतीयप्रपाठकेऽ  एकादशोऽनुवाकः ॥    ११ ॥  


## अनुवाकः १२  पञ्चमचितौ असपत्नाद्येष्टकोपधानम्

१-२ त्रिष्टुप् । अग्निर्ऋषिः

## चतुर्थकाण्डे तृतीयप्रपाठके द्वादशोऽनुवाकः

### मन्त्रः
अग्ने॑ जा॒तान्प्र णु॑दा नस्स॒पत्ना॒न्प्रत्यजा॑ताञ्जातवेदो नुदस्व ।  
अ॒स्मे दी॑दिहि सु॒मना॒ अहे॑ड॒न्तव॑ स्या॒ꣳ॒ शर्म॑न्त्रि॒वरू॑थ उ॒द्भित् ।

#### टीका
( अथ चतुर्थकाण्डे तृतीयप्रपाठके द्वादशोऽनुवाकः )।  
एकादशेऽनुवाके व्युष्ट्याख्या इष्टका उक्ताः ।   तावता चतुर्थचितिः समाप्ता ।   अथ द्वादशे पञ्चम्यां चितावसपत्नाद्या इष्टका उच्यन्ते ।  
कल्पः—“श्वोभूते पौर्वाह्णिकीभ्यां पचर्य पञ्चमीं चितिं चिनोत्यग्ने जातान्प्रणुदा नः सपत्नानिति पुरस्तादुपदधाति” इति ।   पाठस्तु— अग्ने जातान्प्रेति ।   हेऽग्ने नोऽस्माकं जातान्सपत्नान्ये पूर्वमुत्पन्नाः शत्रव स्तान्प्रणुद प्रकर्षेण नाशय ।   हे जातवेदो ये पूर्वमनुत्पन्ना इतः परमुत्पत्तिप्रसक्तियु क्तास्तानजाताञ्छत्रून्प्रति नुदस्वोत्पत्तिप्रतिबन्धेन निराकुरु ।   सुमनाः सानुग्रह चित्तस्त्वमहेढन्नकुध्यं स्त्रिवरुथः प्राग्वंशसदोहविर्धानरूपगृहत्रयोपेत उद्भिदनुष्ठेयकर्मोत्पादकः सन्नस्मे दीदिहि अस्मान्प्रकाशय ।   तव प्रसादाच्छमंन्स्यां सुखवा न्भवेयम् ।   एतन्मन्त्रसाध्यमुपधानं विधत्ते— “अग्ने जातान्प्र णुदा नः सपत्नानिति पुरस्तादुप दधाति जातानेव भ्रातृ व्यान्प्र णुदते” [सं. का. ५ प्र. ३ अ. ५] इति।  
### मन्त्रः
सह॑सा जा॒तान्प्र णु॑दा नस्स॒पत्ना॒न्प्रत्यजा॑ताञ्जातवेदो नुदस्व ।  
अधि॑ नो ब्रूहि सुमन॒स्यमा॑नो व॒यꣵ स्या॑म॒ प्र णु॑दा नस्स॒पत्नान्॑ ।  
#### टीका
कल्पः—“सहसा जातानिति पश्चात्” इति।   पाठस्तु—  २०२७ सहसा जातान्प्रेति ।   सहसा बलेन जातानिति पूर्ववत् ।   सुमनस्यमानः सौमनस्यं प्राप्तः सजोऽस्मानधिब्रूहि ।   वयमपि त्वदानुग्रहादधिकाः स्याम ।   नोऽस्मदीयान्सपत्नाञ्छत्रून्प्रणुद ।   एतन्मन्त्रसाध्यमुपधानं विधत्ते— “सहसा जातानिति पश्चाज्जनिष्यमाणानेव प्रति नुदते” (सं. का. ५ प्र. ३ अ. ५) इति।  
“पश्चादुपदधानीत्यनुवर्तते ।   पूर्वमन्त्र उत्पन्नविनाशनप्राधान्यमिह तूत्पत्स्यमानप्रतिबन्धप्राधान्यम् ।   अनेनाभिपायेणोभयत्रैवकारप्रयोगः ।  
### मन्त्रः
च॒तु॒श्च॒त्वा॒रि॒ꣳ॒शस्स्तोमः॑ +++(असि)+++,  
वर्चो॒ द्रवि॑णम् +++(असि)+++
#### टीका
कल्पः—“चतुश्चत्वारिꣳशः स्तोम इति दक्षिणतः” इति।   पाठस्तु— चतुश्चत्वाꣳ श इति ।   योऽयं स्तोमश्चतुश्चत्वारिंशदावृत्त्या संपन्नो यच्च वर्चो बलरूपं धनं हे इष्टके तदुभयरूपा त्वमसि ।   इमं गन्त्रं विनियुङ्क्ते “चतुश्चत्वारिꣳशः स्तोम इति दक्षिणतो ब्रह्मवर्चसं वै चतुश्चत्वारिꣳशो ब्रह्मवर्चसमेव दक्षिणतो धत्ते तस्माद्दक्षिणोऽर्धो ब्रह्मवर्चसितरः” (सं. का. ५ प्र. ३ अ. ५) इति।  
ब्राह्मणानामेवाऽऽर्त्विज्यात्तैर्निष्पाद्यस्य स्तोमस्य ब्रह्मवर्चसरूपत्वम् ।  
### मन्त्रः
षो॒ड॒शस्स्तोमः॑ +++(असि)+++,
ओजो॒ द्रवि॑णम् +++(असि)+++
#### टीका
कल्पः—“षोडशः स्तोम इत्युत्तरतः” इति।   पाठस्तु— षोडश इति ।   षोडशभिरावृत्तिभिर्निष्पाद्यः षोडशः ।   यस्तादृशः स्तोमो यच्चाष्टगधातुरूपं धनं हे इष्ठके तदुभयरूपा त्वमसि ।   एतं मन्त्रं विनियुङ्क्ते— “षोडशः स्तोम इत्युत्तरत ओजो वै षोडश ओज एवोत्तरसो धत्ते तस्मादुत्तरतोभिप्रयायी जयति” [सं. का. ५ प्र. ३ अ. ५] इति।  
षोडशस्तोमस्यौजोवृद्धिहेतुत्वादोजस्त्वम् अथेष्टकाद्वयं सह प्रशंसति— “वज्रो व चतुश्चत्वारिꣳशो वज्रः षोडशो यदेते इष्टके उपदधाति जाताꣳ श्चैव जनिष्यप्राणाꣳश्च भ्रातृव्यान्प्रणुद्य वज्रमनु प्र हरति स्तृत्यै” (सं. का. ५ प्र. ३ अ. ५) इति।  
स्तोमयोरनिष्टनिवारकत्वेन वज्रत्वं, प्रणोदनमस्मात्स्थानान्निःसारणं ततो वज्रस्यानुप्रहारः स्तृत्यै हिंसयै संपद्यते ।  
### मन्त्रः
पृ॒थि॒व्याᳶ पुरी॑षमसि [26]  अफ्सो॒ नाम॑ ।  
#### टीका

२०२८ कल्पः—“इष्टकायां पुरीषमध्यू(ध्यु)रू पृथिव्याः पुरीषमसीति मष्येऽम्नेः पुरीषवतीम्” इति ।   पाठस्तु— पृथिव्या पुरीषमिति ।   द्दे इष्टकास्वरूष त्वं पृथिव्यातिरूपायाः पुरीषं पूरकमसि ।   प्साति भक्षयति विनाशयतीति प्सः ।   न प्सातीत्यप्सः ।   हे इष्टके त्वमप्सो नामासि ।   एतन्मन्त्रसाध्यमुपधानं विधत्ते— “पुरीषवतीं मध्य उप दधाति पुरीषं वै मध्यमात्मनः सात्मानमेवाग्निं चिनुते” (सं. का. ५ प्र. ३ अ. ५) इति।  
पुरीषमध्यू (ध्यु) ह्य तस्योपर्युपधीयमानत्वात्पुरीषवती ।   पुरीषं वा आत्मनो गवादिशरीरस्य मध्यमुदरमध्ये वर्तमानत्वात् ।   अतः पुरीषवत्त्वेन सात्मानं शरीरसहितमेवाग्निं चिनुते ।   एतद्वेदनं प्रशंसति— “सात्माऽमुष्मिल्ँ लोके भवति य एवं वेद” (सं. का. ५ प्र. ३ अ. ५) इति।  
नामकरणपूर्वकमुक्तमिष्टकापञ्चकं प्रशंसति— “एता वा असपत्ना नामेष्टका यस्यैता उपधीयन्ते नास्य सपत्नो भवति” (सं. का. ५ प्र. ३ अ. ५) इति।  
सपत्नानां शत्रूणां विनाशकत्वादसपत्ना इत्येतासामिष्टकानां नामधेयम्।  
### मन्त्रः
एव॒श्छन्दो॒ वरि॑व॒श्छन्द॑श्श॒म्भूश्छन्द॑ᳶ परि॒भूश्छन्द॑ आ॒च्छच्छन्दो॒ मन॒श्छन्दो॒ व्यच॒श्छन्द॒स्सिन्धु॒श्छन्द॑स्समु॒द्रञ्छन्द॑स्सलि॒लञ्छन्द॑स्स॒य्ँयच्छन्दो॑ वि॒यच्छन्दो॑ बृ॒हच्छन्दो॑ रथन्त॒रञ्छन्दो॑ निका॒यश्छन्दो॑ विव॒धश्छन्दो॒ गिर॒श्छन्दो॒ भ्रज॒श्छन्द॑स्स॒ष्टुप्छन्दो॑ऽनु॒ष्टुप्छन्द॑ᳵ क॒कुच्छन्द॑स्त्रिक॒कुच्छन्द॑ᳵ का॒व्यञ्छन्दो᳚ऽङ्कु॒पञ्छन्दः॑ [27]  
प॒दप॑ङ्क्ति॒श्छन्दो॒ऽख्षर॑पङ्क्ति॒श्छन्दो॑ विष्टा॒रप॑ङ्क्ति॒श्छन्दः॑ ख्षु॒रो भृज्वा॒ञ्छन्द॑ᳶ प्र॒च्छच्छन्द॑ᳶ प॒ख्षश्छन्द॒ एव॒श्छन्दो॒ वरि॑व॒श्छन्दो॒ वय॒श्छन्दो॑ वय॒स्कृच्छन्दो॑ विशा॒लञ्छन्दो॒ विष्प॑र्धा॒श्छन्द॑श्छ॒दिश्छन्दो॑ दूरोह॒णञ्छन्द॑स्त॒न्द्रञ्छन्दो᳚ऽङ्का॒ङ्कञ्छन्दः॑ ॥  [28]  

एव॒श्छन्दः॑ +++( असि)+++ ।   
वरि॑व॒श्छन्दः॑  +++( असि)+++ ।   
श॒म्भूश्छन्दः॑  +++( असि)+++ ।   
परि॒भूश्छन्दः॑  +++( असि)+++ ।   
आ॒च्छच्छन्दः॑ +++( असि)+++ ।   
मन॒श्छन्दः॑ +++( असि)+++ ।   
व्यच॒श्छन्दः॑ +++( असि)+++ ।   
सिन्धु॒श्छन्दः॑ +++( असि)+++ ।   
स॒मु॒द्रञ्छन्दः॑  +++( असि)+++ ।   
स॒लि॒लञ्छन्दः॑ +++( असि)+++ ।   
स॒य्ँयच्छन्दः॑ +++( असि)+++ ।   
वि॒यच्छन्दः॑ +++( असि)+++ ।
बृ॒हच्छन्दः॑ +++( असि)+++ ।
र॒थ॒न्त॒रञ्छन्दः॑  +++( असि)+++ ।
नि॒का॒यश्छन्दः॑ +++( असि)+++ ।
वि॒व॒धश्छन्दः॑   +++( असि)+++ ।
गिर॒श्छन्दः॑ +++( असि)+++ ।
भ्रज॒श्छन्द॑ः +++( असि)+++ ।
स॒ष्टुप्छन्दः +++( असि)+++ ।  
अ॒नु॒ष्टुप्छन्दः॑ +++( असि)+++ ।
क॒कुच्छन्दः॑  +++( असि)+++ ।
त्रि॒क॒कुच्छन्दः॑  +++( असि)+++ ।
का॒व्यञ्छन्दः॑ +++( असि)+++ ।
अ॒ङ्कु॒पञ्छन्दः॑ [27]  +++( असि)+++ ।
प॒दप॑ङ्क्ति॒श्छन्दः॑ +++( असि)+++ ।
अ॒ख्षर॑पङ्क्ति॒श्छन्दः॑ +++( असि)+++ ।
वि॒ष्टा॒रप॑ङ्क्ति॒श्छन्दः॑ +++( असि)+++ ।
ख्षु॒रो भृज्वा॒ञ्छन्द॑ः +++( असि)+++ ।
प्र॒च्छच्छन्दः॑ +++( असि)+++ ।
प॒ख्षश्छन्दः॑ +++( असि)+++ ।
एव॒श्छन्दः॑ +++( असि)+++ ।
वरि॑व॒श्छन्दः +++( असि)+++ ।
वय॒श्छन्दः॑ +++( असि)+++ ।
व॒य॒स्कृच्छन्दः॑  +++( असि)+++ ।
वि॒शा॒लञ्छन्दः॑  +++( असि)+++ ।
विष्प॑र्धा॒श्छन्दः॑ +++( असि)+++ ।
छ॒दिश्छन्दः॑ +++( असि)+++ ।
दू॒रो॒ह॒णञ्छन्दः॑  +++( असि)+++ ।  
त॒न्द्रञ्छन्दः॑ +++( असि)+++ ।  
अ॒ङ्का॒ङ्कञ्छन्दः॑ +++( असि)+++ ।  
#### टीका

कल्पः— “एवश्छन्दो वरिवश्छन्द इति चत्वारिंशतं विराजो दशदश प्रति दिशमक्ष्णया” इति ।   पाठस्तु— एवश्छन्दो वरिव इति ।   ऐवो वरिव इत्याद्याः शब्दाः सर्वर्गलोकवर्तिनां छन्दोविशेषाणां नामधेयानि ।  
हे इष्टके त्वमेवश्छन्दो यत्तद्रूपाऽसि ।   एवं सर्वत्रोहनीयम् ।
एतन्मन्त्रसाध्यमुषधानं विधत्ते— “पशुर्वा एष यदग्निर्विराज उत्तमायां चित्यामुप दधाति विराजमेवोत्तमां षशुषु दधाति तस्मात्पशुमानुत्तमां वाचं वदति” [सं. का. ५ प्र. ३ अ. ५] इति।  
पशुप्राप्तेहेतुत्वादग्नेः पशुत्वम् ।   अतः मशुषूत्तमां विराजं क्षीरदध्यदिरूपमन्नं   २०२९ स्थापयितुमस्मिन्प शुरूपेऽग्नावुत्तमायां पञ्चम्यां चितौ विराडाख्या इष्टका उपदध्यात् ।   विराड्रूपत्वं तु वक्ष्यमाणदशसंख्यया संपद्यते ।   यस्मात्पशुरूपेऽग्नावन्नरूपं विराजमुपदधाति तस्माल्लोकेऽपि बहुपशुयुक्तः पुरुषः समागतानतिथीन्प्रत्युत्तमां वाचं वदतिश्रान्ता यूयं मद्गृहे समागच्छत भुज्यतामिति ।   सेयमुत्तमा वाक् ।   एकैकस्यां दिशीष्टकासंख्यां विधत्ते— “दशदशोप दधाति सवीर्यत्वाय” [सं. का. ५ प्र. ३ अ. ५] इति ।  
सवीर्यत्वं दार्ढ्योपेतत्वं, तच्च वहुभिरिष्टकाभिः संपद्यते ।  
सन्यक्पङ्क्तिरूपत्वं वारयितुं वक्रत्वं विधत्ते— “अक्ष्णयोषा दधाति तस्मादक्ष्णया पशवोऽङ्गानि प्र हरन्ति प्रतिष्ठित्यै” [सं. का. ५ प्र. ३ अ. ५] इति।  
उक्ता विराजः प्रशंसति— 	
“यानि वै छन्दाꣳसि सुवर्ग्याण्बासन्तैर्देवाः सुवर्गं लोकमायन्तेनर्षयोऽश्राभ्यन्ते तपोऽप्यन्त तानि तपसाऽपश्यन्तेभ्य एता इष्टका निरमिमतैवश्छन्दो वरिवश्छन्द इति ता उपादधत ताभिर्वै ते सुवर्गं लोकमायन्यदेता इष्टका उपदधाति यान्येव छन्दाꣳसि सुवर्ग्याणि तैरेव यजमानः सुवर्गं लोकमेति” (सं. का. ५ प्र. ३ अ. ५) इति।  
स्वर्गगर्हन्तीति सुवर्ग्याणि ।   तादृशानि यान्याम्नातानि छन्दांसि स्वर्गलोकेस्थितानि तैच्स्रन्दोभिर्देवाः स्वर्गं प्राप्ताः ।   तत्पाठस्तेषां स्वर्गप्राप्तिसाधानम् ।  
ऋषयश्च तेन स्वर्गप्राप्तिनिमित्तेनाश्राम्यन्नुपायमन्विष्यालभमानाः खिन्ना आसन् ।   
ते पुनर्विचार्य स्वर्गप्राप्त्यर्थं तपः कृतवन्तः ।   
ततोऽनुष्ठितेन तपसा तानि च्छन्दांसि स्वर्गसाधनान्यपश्यन् ।  
तेभ्यश्छन्दोभ्य एता विराडाख्या इष्टका निर्मितवन्तः ।
निर्माय चैवश्छन्दो वरिवश्छन्द इति मन्त्रैस्ता विराज उपादधत ।  
ततस्ताभिरिष्टकाभिस्त ऋषयः स्वर्गं प्राप्ताः ।   
अतो यजमानोऽपि तदुपधानेन सुवर्ग्यैस्तैश्छन्दोभिः स्वर्गं प्राप्नोत्येव ।   

अत्र विनियोगसंग्रहः—
पञ्चम्यां तु चितावग्ने ह्यसपत्नास्तु पञ्च च ।  
एवश्चत्दारिंशदुक्ता विराजो दिक्षुं वक्रगाः ॥   इति ॥  
२०३० इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे तृतीयप्रपाठके  द्वादशोऽनुवाकः ॥   १२ ॥  


## अनुवाकः १३ साकमेधादियाज्यानुवाक्याः

गायत्री
३-७, ११-१४ १९, २३-२५ त्रिष्टुप्
२०-२१ विराट्  
विश्वेदेवा ऋषयः
## चतुर्थकाण्डे तृतीयप्रपाठके त्रयोदशोऽनुवाकः
### मन्त्रः
अ॒ग्निर्वृ॒त्राणि॑ जङ्घनद्द्रविण॒स्युर्वि॑प॒न्यया᳚ ।  
समि॑द्धश्शु॒क्र आहु॑तः ॥  
#### टीका
 ( अथ चतुर्थकाण्डे तृतीयप्रपाठके त्रयोदशोऽनुवाकः )।  
द्वादशेऽनुवाकेऽसपत्ना विराजश्चोक्ताः ।   अथ त्रयोदशस्यान्त्यानुवाकत्वात्तत्र याज्यानुवाक्या उच्यन्ते ।  
चातुर्मास्येषु साकमेधाख्ये तृतीये पर्वण्यग्नयेऽनीयवते पुरोडाशमष्टाकपालं निर्वपति साकꣳ सूर्येणाद्येतत्यादिहवष्यिंम्नातानि ।   तत्र प्रथमस्याऽऽज्यभागस्य पुरोनुवाक्यामाह—  २०३४ अग्निर्वृत्राणीति ।   अयमग्निरस्याननुगृह्णात्विति शेषः ।   कीदृशोऽग्निः, वृत्राणि जङ्घनत्कर्मानुष्टाननिवारकाणि पापान्यतिशयेन हतवान्, विपन्यया विशिष्टयाऽस्मात्कृतया स्तुत्या द्रविणस्युरस्मदर्थं द्रविणेच्छुः, समिद्धः सम्यक्प्रज्वालितः, शुक्रः शोचमानः, आहुत आ समन्तादस्माभिराकारितोऽनेनाऽऽज्योनाऽऽहुतो वा

### मन्त्रः
त्वꣳ सो॑मासि॒ सत्प॑ति॒स्त्वꣳ राजो॒त वृ॑त्र॒हा ।  
त्वम्भ॒द्रो अ॑सि॒ क्रतुः॑ ॥  

#### टीका
अथ द्वितीयस्याऽऽज्यभागस्य पुरोनुवाक्यामाह— त्वꣳ सोमासीति ।   हे सोम त्वं सतां सम्यगनुष्ठितानां कर्मणां पतिरसि।   किंच त्वं राजा दीप्तिमान् ।   अपि च त्वं वृत्रहा पापघाती ।   किंच त्वं भद्रः फलप्रदत्वेन मङ्गलः क्रतुरसि ।   तस्य क्रतोर्निष्पादकत्वात् ।   यद्यप्येतन्मन्त्रद्वयं चोद कप्राप्तं तथाऽप्यमावारयाविकृतित्व युक्तां वृधन्वत्योः प्राप्तिं वारयितुं पुनः पाठः ।  
### मन्त्रः
भ॒द्रा ते॑ अग्ने स्वनीक स॒न्दृग्घो॒रस्य॑ स॒तो विषु॑णस्य॒ चारुः॑ ।  
न यत्ते॑ शो॒चिस्तम॑सा॒ वर॑न्त॒ न ध्व॒स्मान॑स्त॒नुवि॒ रेप॒ आ धुः॑ ॥  
#### टीका
अथ प्रधानस्याग्नेरनीकवतो हविषः पुरोनुवाक्यामाह— भद्रा ते अग्न इति ।   शोभनमनीकं सैन्यं यस्यासौ स्वनीकः, तादृश हेऽग्ने ते त्वदीयानि चरित्राणि भद्रा भद्राणि मङ्गलानि ।   कथं भद्रत्वमिति तदुच्यते— त्वं संदृक्सम्यग्यजमानादन्पिश्यसि, यजमानादिभिर्वा सम्यग्दृश्यते ।   तथा त्वं घोर स्योग्रस्य सतः सर्वदा विद्यमानस्य विषुणस्य बहुलज्वालरूपेण विष्वग्व्यासस्य चारुश्चरणहेतुः, अस्मदनिष्टनिवारकस्य निरन्तरस्य ज्वालासमूहस्य प्रवर्तक इत्यर्थः ।   यत्ते तत्र शोचिः प्रकाशनं कदाचिदपि तपसा न वरन्त नाऽव्रियते ।   ध्वस्मानो ध्वंसहेतवो राक्षसास्तनुवि शरीरे त्वदीये रेपः प्रहाररूपं पापं नाऽऽधुर्नैव संपदित वन्तः ।   
### मन्त्रः
भ॒द्रन्ते॑ अग्ने सहसि॒न्ननी॑कमुपा॒क आ रो॑चते॒ सूर्य॑स्य ।  [29]   
रुश॑द्दृ॒शे द॑दृशे नक्त॒या चि॒दरू᳚ख्षितन्दृ॒श आ रू॒पे अन्न᳚म् ।  
#### टीका
अथ तत्रैव याज्यामाह— भद्रं ते अग्न इति ।   सहो वलमस्यास्तीति सहसी, तादृश हेऽग्ने सूर्यस्य ते सूर्यसदृशस्य तव भद्रं कल्याणमतीकं ज्वालारूपं सैन्यमुपाक उपान्तिके समीप आरोचते सर्वतो दीप्यते ।   तादृशं ज्वालारूपं त्वदीयमनीकं नक्तयाचिन्नक्तमपि गाढान्धकारावृतायां रात्रावपि ददृशो विस्पष्टं दृश्यते प्राणिभिः ।   किमर्थं रात्रौ तज्ज्वालादर्शनमिति तदुच्यते रुशद्धिंसकं सपांदिकं दृशे गार्गे द्रष्टुं, तथा रात्रौ भोजनवेलायां रूपे पुरतो निरूपिते पात्रेऽरूक्षितं रूक्षोपलक्षितमक्षिकाद्युपद्रवरहितमन्नमादृशे सर्वतो द्रष्टुम् ।   
### मन्त्रः
ैसैनानी॑केन सुवि॒दत्रो॑ अ॒स्मे यष्टा॑ दे॒वाꣳ आय॑जिष्ठस्स्व॒स्ति ।  
अद॑ब्धो गो॒पा उ॒त न॑ᳶ पर॒स्पा अग्ने᳚ द्यु॒मदु॒त रे॒वद्दि॑दीहि ।
#### टीका
अथ तत्रैव विकल्पितां याज्यामाह— सैनाऽनीकेनेति ।   हेऽग्ने स त्वं द्युमद्दीप्यमान मुतापची रेवब्दहुधनयुक्तं गृह   २०३५ क्षेत्रादिकं दीदिहि प्रकाशय ।   कीदृस्त्वम् ।   एनाऽनीकेन सुविदत्र एनेन ज्वालासमूहेन सुष्ठु वेदिता, अस्मे देवान्यष्टाऽस्मदर्थं देवानुद्दिश्म यागनिष्पादकः स्वस्ति विघ्नराहित्यं यथा भवति तथाऽऽयजिष्टोऽतिशयेन कृत्स्नयागसमाप्तिकारी, अदब्धः केनाप्यहिंसितो गोपा यज्ञस्य गोप्ता, उतापि च नोऽस्माकं परस्पा अतिशयेन पालयिता ।   
### मन्त्रः

स्व॒स्ति नो॑ दि॒वो अ॑ग्ने पृथि॒व्या वि॒श्वायु॑र्धेहि य॒जथा॑य देव ।  
यथ्सी॒महि॑ दिविजात॒ प्रश॑स्त॒न्तद॒स्मासु॒ द्रवि॑णन्धेहि चि॒त्रम् ।  

#### टीका
अथ स्विष्टकृतः पुरोनुवाक्यामाह— स्वस्ति नो दिव इति ।   हेऽग्ने नोऽस्मम्यं स्वस्ति निर्विघ्नं विंश्वायुः संपूर्णमायुर्धोहि संपादय ।   किमर्थ, यजथाय यागानुष्ठानार्थम् ।   कुत्र, दिवो ह्युलोके पृथिव्यां भूलोके ।   हे देव यदा द्युलोके भूलोके वा तिष्ठामस्तदा सर्वदा संपूर्णमायुः प्रयच्छेत्यर्थः ।   हे दिविजात स्वर्गतमुत्पन्नाग्ने यद्द्रविणं सीमहि वयं सेवेम तद्द्गविणमस्यासु धेहि संपादय ।   कीदृशं द्रावेणं, प्रशस्तं विद्यमानश्रेष्ट्यं चित्रं मणिमुक्तादिनानाजात्युपेतम् ।   
### मन्त्रः
यथा॑ होत॒र्मनु॑षः [30]  दे॒वता॑ता य॒ज्ञेभि॑स्सूनो सहसो॒ यजा॑सि ।  
ए॒वा नो॑ अ॒द्य स॑म॒ना स॑मा॒नानु॒शन्न॑ग्न उश॒तो य॑ख्षि दे॒वान् ॥   
#### टीका
तत्रैव याज्यामाह— यथा होतरिति ।   सहतो मन्थनरूपस्य वलस्य सूनुः पुत्रोऽग्निः ।   स च देवानामाह्वाता ।   हे सहसः सूनो होतरग्ने यथा मनुषो मनुष्याननुग्रहेण पालयसि, देवताता देवानपि यज्ञैर्यजासि पूजयसि ।   तातिप्रत्ययस्य स्वार्थे विहितत्वाद्देवा एव देवतातयः ।   देवताता देवतातीन् ।   इतरयजमानपालनं तदीयतेवयजनं च दृष्टान्तः ।   दार्ष्टान्तिकं तु स्वकीयदेवयजनमुच्यते ।   एवा एवमेव हेऽग्ने नोऽस्माकमद्यास्गिन्क्रर्मणि देवान्यक्षि र्त्व यज ।   कीदृशस्त्वं समना तैर्देवैः सह समानमनस्कः।   यद्वा समानस्तैर्देवैस्तुल्य इत्यर्थः ।   उशन्कामयमान आस्थायुक्त इत्यर्थः ।   कीदृशान्देवान्, समानांस्त्वया तुल्यानुशतः कामयमानांस्त्वयि प्रीतियुक्तानित्यर्थः ।  
### मन्त्रः
अ॒ग्निमी॑डे पु॒रोहि॑तय्ँय॒ज्ञस्य॑ दे॒वमृ॒त्विज᳚म् ।  
होता॑रꣳ रत्न॒धात॑मम् ॥
#### टीका

अथ मरुद्भ्यः सांतपनेभ्यो मध्यंदिने चरुमित्यत्र प्रथमाज्यभागास्यानुवाक्यामाह— अग्निमीड इति ।   इममग्निमहमीडे स्तौमि ।   कीदृशं, पुरोहितं पुरोदेश आहवनीये स्थापितं, यज्ञस्यानुष्टीयमानस्य कर्मण ऋत्विजमृत्विक्त्वनिष्पादकं,   २०३६ देवं द्योतमानं, होतारं देवानामाह्वातारं, रत्नधातममतिशयेन रत्नानां मणिमुक्ताप्रभृतीनां संपादकम् ।  
### मन्त्रः
वृषा॑ सोम द्यु॒माꣳ अ॑सि॒ वृषा॑ देव॒ वृष॑व्रतः ।  
वृषा॒ धर्मा॑णि दधिषे ॥    
#### टीका
अथ द्वितीयाज्यभागस्य षुरोनुवाक्यामाह— वृषा सोमेति ।   हे सोम त्वं वृषा कामानां वर्षयिता द्युमान्दीप्तिमांश्चासि ।   हे देव यस्मात्त्वं वृषा वर्षयिता तस्मात्त्वं वृषव्रतो वर्षनिमित्तं कर्म यस्यासौ वृषव्रतः ।   किंच यस्मात्त्वं वृषा वर्षयिता तस्माद्धर्माणि पुण्यानि दधिषे धारयसि ।  

### मन्त्रः

सान्त॑पना इ॒दꣳ ह॒विर्मरु॑त॒स्तज्जु॑जुष्टन ।  
यु॒ष्माको॒ती रि॑शादसः ॥    
#### टीका
अथ प्रधानस्य हविषः पुरोनुवाक्यामाह— सांतपना इति ।   सम्यक्तप्यन्ते शत्रव एभिरिति सांतपनाः ।   तादृशो हे मरुतोऽस्गाभिदर्यिमानं यदिदं हविरस्ति तज्जुजुष्टन सेवध्वम् ।   किमर्थं, युष्माकोती युष्माकमूतये क्षुद्वाधातो रक्षणाय ।   कीदृशा मुरुतः, रिशादसो रिवान्ति हिंसन्तीति रिशास्तानदन्ति भक्षयन्ति विनाशयन्तीति रिशादसः ।   
### मन्त्रः
यो नो॒ मर्तो॑ वसवो दुर्हृणा॒युस्ति॒रस्स॒त्यानि॑ मरुतः [31]  जिघाꣳ॑सात् ।  
द्रु॒हᳶ पाश॒म्प्रति॒ स मु॑चीष्ट॒ तपि॑ष्ठेन॒ तप॑सा हन्तना॒ तम् ।  
#### टीका

अथ तत्रैव याज्यामाह— यो नो मतं इति ।   वसवो वासहेतवो हे मरुतो या मर्तो मनुष्यो दुर्ह णायुर्दुष्टकोधोऽत्यन्तं पापबुद्धिः सन्सत्यानि तिरोऽस्मान्प्रति कृतान्सर्वथा नानिष्टंकरिष्यानीत्येवंरूपाञ्शपथांस्तिरस्कृत्य नोऽस्माञ्जिघांसाद्धन्तुमिच्छेत्स द्रुहो द्रोही पाशं भवदीयं बन्धनरज्जुं प्रतिमुचीष्ट प्रतिमुञ्चतु ।   स्वगले बध्नात्वित्यर्थः ।   ते द्रोहिणं तपिष्ठेन तपसाऽत्यधिकेन संतापेन हन्तन मारयत ।   
### मन्त्रः

स॒व्ँव॒थ्स॒रीणा॑ म॒रुत॑स्स्व॒र्का उ॑रु॒ख्षया॒स्सग॑णा॒ मानु॑षेषु ।  
ते᳚ऽस्मत्पाशा॒न्प्र मु॑ञ्च॒न्त्वꣳह॑सस्सान्तप॒ना म॑दि॒रा मा॑दयि॒ष्णवः॑ ।  
#### टीका
तत्रैव विकल्पितां याज्यामाह— संवत्सरीणा इति ।   हे मरुतः, सन्ति ते पाशात्स्वकीयबन्धनरज्जूरस्मदस्मत्तोऽपनीय मानुषेषु विरोधिजनेषु प्रमुञ्जन्तु गले बध्नन्तु ।   कीदृद्यान्वाशानू, अंहसः पापिष्ठानत्यन्तनिर्बन्धहेतूनित्यर्थः ।   कीदृशो मरुतः, संवत्सरीणाः सकृद्यागेनाऽऽराधिताः संवत्सरपर्यन्तं रक्षकाः, स्वर्काः सुष्ट्वचँनीयाः, उरुक्षया विस्तीर्णगृहाः, सगणाः सप्तभिर्गणेः सहिताः ।   “सप्तगणा वै मरुतः’ इति श्रुत्यन्तरात् ।   सांतपनाः सम्यक्शत्रूणां तापकारिणः, मदिराः स्वयं हृष्टाः मादयिष्णवोऽस्मानपि हृर्षयन्तः ।   
### मन्त्रः
पि॒प्री॒हि दे॒वाꣳ उ॑श॒तो य॑विष्ठ वि॒द्वाꣳ ऋ॒तूꣳर्ऋ॑तुपते यजे॒ह ।  
ये दैव्या॑ ऋ॒त्विज॒स्तेभि॑रग्ने॒ त्वꣳ होतॄ॑णाम॒स्याय॑जिष्ठः ।  
#### टीका
अथ तत्रैव स्विष्टकृतः पुरोनुवाक्यामाह— पिप्रीहि देवानिति ।   हे यविष्ठ युवतमाग्न उशतः कामयमानान्दवोन्पिप्रीह्यतिशयेन प्रीणय ।   हे स्त्रतुपते सूर्यात्मना कालपरिपालक त्वमृतून्कालविशेषा  २०३७ न्विद्वाञ्जानन्वर्तसे ।   तस्मादिहोचिते काले यज ।   देवेषु भवा ये दैव्या ऋत्विजः सन्ति ‘अग्निर्होता ।   अश्विनाऽध्वर्यू ।   त्वष्टाऽग्नीत्” इत्यादिनाऽऽम्रातास्तेमिर्स्तेदवैः सह त्वमस्य यजमानस्य संबन्धिनां होतॄणामृत्विजां मध्य आयजिष्ठः सर्वतो यष्टृतमोऽसि ।   
### मन्त्रः

अग्ने॒ यद॒द्य वि॒शो अ॑ध्वरस्य होत॒ᳶ पाव॑क [32]  शो॒चे॒ वेष्ट्वꣳ हि यज्वा᳚ ।  
ऋ॒ता य॑जासि महि॒ना वि यद्भूर्ह॒व्या व॑ह यविष्ठ॒ या ते॑ अ॒द्य ।  
#### टीका
तत्रैव याज्यामाह— अग्ने यदद्येति ।   हे स्विष्टकृदग्ने विशः प्रविष्टस्यानुष्ठितस्याध्वरस्य संबन्धि यद्धविरस्ति तदद्य वरेशान भक्षय ।   होतर्होमकर्तः पावक शोधक शोचे दीप्यमान, तान्येतान्यग्निविशेषणानि ।   हि यस्मात्त्वं यज्वा यागस्य कर्ता तस्मादृता ऋतेऽस्मदीययज्ञे मषिम्ना यजासि ।   देवान्प्रीणयसि ।   यद्यस्मात्कारणाद्विभूर्विशिष्टो भवति तत्तस्मात्कारणाद्धे यविष्ठ युवतमाद्य ते तव या हव्या यानि हव्यानि अस्माभिर्दीयन्ते तानि ( वह ) स्वी कुरु ।   यद्यप्येतन्मन्त्रद्वयं दार्शिकहौत्रकाण्डे स माम्नातत्वाच्चोदकादेव प्राप्तं तथाऽपि विस्पाष्टार्थं पुनर्वचनमिति द्रष्टव्यम् ।  
### मन्त्रः

अ॒ग्निना॑ र॒यिम॑श्ञव॒त्पोष॑मे॒व दि॒वेदि॑वे ।  
य॒शस॑व्ँवी॒रव॑त्तमम् ॥    
#### टीका

अथ “मरुद्भ्यो गृहमेधिभ्यः सर्वासां दुग्धे सायं चरुम्” इत्यत्र प्रथमस्याऽऽज्यभागस्य पुरोनुवाक्यामाह— अग्निना रयिमिति ।   अनेनाग्निना रयिं धनमश्नवत्सर्वो जनः प्राप्नोति ।   न केवलं धनस्य स्वरूपमात्रं, किंतु दिने दिने तस्य धनस्य पुष्टिमेव प्राप्नोति न तु ह्रासम ।   कीदृशं पोषं, यशसं कीर्तिकरं, वीरवत्तमं वीरा अस्मदीयाः पुत्रा अन्येति वीरवानतिशयेन तथाविधम् ।   
### मन्त्रः

ग॒य॒स्फानो॑ अमीव॒हा व॑सु॒वित्पु॑ष्टि॒वर्ध॑नः ।  
सु॒मि॒त्रस्सो॑म नो भव ।  
#### टीका
अथ द्वितीयस्याऽऽज्यभागस्य पुरोनुवाक्यामाह— गयस्फान इति ।   हे सोम नोऽस्मान्प्रत्युच्यमानविशेषणविशिष्टो भव ।   कानि तानि विशेषणानिति तान्युच्यन्ते गयस्फानो गृहाणां वर्धयिता ।   अमीवहा रोगाणं हन्ता ।   वसुविद्धनस्य लम्भयिता ।   पुष्टिवर्धनो गवादिषु पुष्टेर्वर्धयिता ।   सुमित्रः शोभनं यजमानरूपं मित्रं यस्यासौ सुमित्रः ।  
### मन्त्रः

गृह॑मेधास॒ आ ग॑त॒ मरु॑तो॒ माप॑ भूतन ।  
प्र॒मु॒ञ्चन्तो॑ नो॒ अꣳह॑सः ।
#### टीका
अथ प्रधानस्य पुरोनुवाक्यामाह— गृहभेधास इति ।   गृहे क्रियमाणो मेधो यज्ञो येषां ते गृहमेधासः ।   तादृशां हे मरुत आगतेह कर्मण्यागच्छत ।   माऽपभूतन कदाचिपपि माऽपगच्छत ।   किं कुर्वन्तः, अंहसः पापान्नोऽस्मान्नोऽस्मान्प्रमुञ्चन्तः प्रकर्षेण वियोजयन्तः ।   
### मन्त्रः

पू॒र्वीभि॒र्हि द॑दाशि॒म श॒रद्भि॑र्मरुतो व॒यम् ।  
महो॑भिः [33]  च॒र्ष॒णी॒नाम् ।  
#### टीका
तत्रैव याज्यामाह—  २०३८ पूर्वीभिर्हीति हे मरुतो वयं यजमानाः पूर्वीभिरनादिकालप्रवृत्ताभिर्महो भिर्ब्रीह्यादिसंपूर्णतया महनीयाभिः शरद्भिः संबत्सरैश्चर्षणीनां मनुष्याणामृत्विजां मध्ये स्थित्वा हि यस्माद्ददाशिम हविर्दद्मस्तस्माद्यूयमिहाऽऽगच्छत ।  
### मन्त्रः

प्र बु॒ध्निया॑ ईरते वो॒ महाꣳ॑सि॒ प्र णामा॑नि प्रयज्यवस्तिरध्वम् ।  
स॒ह॒स्रिय॒न्दम्य॑म्भा॒गमे॒तङ्गृ॑हमे॒धीय॑म्मरुतो जुषध्वम् ।  
#### टीका


तत्रैव विकल्पितामन्यां याज्यमाह— प्र बुध्नियेति ।   हे मरुतो बुध्निया बुध्ने मूले भवानि बुध्नियानि ।   अनादिकालप्रवृत्तानीत्यर्थः ।   बो महांसि युष्माकं तेजांसि प्रेरते प्रकर्षेण गच्छन्ति प्रवृत्तानित्यर्थः ।   प्रयज्यतः प्रकृष्टयागयुक्ता यूयं नामानि गृहमेधिनोमरुतो वय भित्यादीनि भवतीयानामधेयानि प्रतिरघ्वं प्रकर्षेण लोके रव्यापयत ।   सहस्रियं सहस्रसमार्हं गृहमेधीयं गृहमेधिनो युष्मानुद्दिश्य दयिमानमेतं भागं पुरोडाशरूपं जुषध्वं सेवध्वम् ।   
### मन्त्रः
उप॒ यमेति॑ युव॒तिस्सु॒दख्ष॑न्दो॒षा वस्तोर्॑ह॒विष्म॑ती घृ॒ताची᳚ ।  
उप॒ स्वैन॑म॒रम॑तिर्वसू॒युः ।  
#### टीका
अथ तत्रैव स्विष्टकृतः पुरोनुवाक्यामाह— उप यमेतीति ।   युवतिर्मन्त्रेण मिश्रीभूता हविष्मती संपूर्णहविर्युक्ता घृताची घृतपुष्टेयमाहुतिर्दोषा रात्रौ वस्तोर्दिवसे च सुदक्षं कुशलं यं स्विष्टकृतम ग्निमुपैति प्राप्नोति ।   एनं स्विष्टकृतमग्निमरमतिः कदाचिदप्युपरतिरहितो वसूयुर्धनमिच्छन्यजमानः स्वा स्वकीयेन हविषोपैति प्राप्नोति सेवत इत्यर्थः ।   
### मन्त्रः
इ॒मो अ॑ग्ने वी॒तत॑मानि ह॒व्याज॑स्रो वख्षि दे॒वता॑ति॒मच्छ॑ ।  
प्रति॑ न ईꣳ सुर॒भीणि॑ वियन्तु ।  
#### टीका
अथ तत्रैव याज्यमाह— इमो अग्न इति ।   हेऽग्ने इमो इमानि वतितमान्प्रतिशयेन कान्तानि हव्या हवींषि देवतातिमच्छ देवानभिप्राप्तुमजस्त्रोऽनुपरतो वक्षि वह ।   नोऽस्मत्संबन्धीनि सुरमीणि सुगन्धीनि हवींषि प्रतीं प्रत्येकमेव वियन्तु देवा भक्षयतु ।  
### मन्त्रः
क्री॒डव्ँव॒श्शर्धो॒ मारु॑तमन॒र्वाणꣳ॑ रथे॒शुभ᳚म् ।  
[34]  कण्वा॑ अ॒भि प्र गा॑यत ।  
#### टीका

अथ “मरुद्भ्यः क्रीडिभ्यः पुरोडाशꣳ सप्तकपालं निर्वपति साकꣳ सूर्येणोद्यता” इत्यस्य हघिषः पुरोनुवाक्यामाह— क्रीडं व शर्ध इति ।    हे कण्वाः कण्वप्रभृतयो वेदाचार्याः शर्धो बलमभि प्रगायताभितो वैदिकैः स्तात्रैः प्रकर्षेण गानं कुरुत ।   कीदृशं बलं, वः क्रीडं युष्माकं क्रीडाकारणं, मारुतं मरुतां संबन्धि, अनर्वाणं भ्रातृव्यैरतिरस्कृतम् ।   भ्रातृव्यो वा अर्वेति श्रुत्यन्तरात् ।   रथेशुभं रथमेरणे समर्थम् ।   
### मन्त्रः
अत्या॑सो॒ न ये म॒रुत॒स्स्वञ्चो॑ यख्ष॒दृशो॒ न शु॒भय॑न्त॒ मर्याः᳚ ।  
ते ह॑र्म्ये॒ष्ठाश्शिश॑वो॒ न शु॒भ्रा व॒थ्सासो॒ न प्र॑क्री॒डिन॑ᳶ पयो॒धाः ।  
#### टीका
तत्रैव याज्यामाह—  २०३९ अत्यासो न य इति ।   हे मरुतः शुभयन्त शोभयन्ते स्वरुचा स्वसंचारण सर्वं जगदलं कुर्वन्तीत्यर्थः ।   तेऽस्माननुगृह्णन्त्त्विति शेषः ।   कीदृशा मरुतः अत्यासो न सततगमनशीला अश्वादय इव स्वञ्चः शोभनगतयः, यक्षदृशो न यर्या यागदर्शनार्थिनो मर्त्या इवौत्सुक्येनात्र समागता इति शेषः ।   हर्भ्येष्टाः शिशवो न शुभ्राः प्रासादमारूढा राजबालका इव पर्वतेषु शुभ्राः संचरन्तीति शेषः ।   वत्सासो न प्रकीडिनः ।   यथाऽत्यन्तवालवत्साः शीघ्रमितस्ततः पलायमानाः प्रकर्षेण क्रीडन्ति तथा तत्र त्र संचरन्तः क्रीडापराः पयोवामेघानृत्पाद्य तेषु जलधारिणः ।   
### मन्त्रः

प्रैषा॒मज्मे॑षु विथु॒रेव॑ रेजते॒ भूमि॒र्यामे॑षु॒ यद्ध॑ यु॒ञ्जते॑ शु॒भे ।  
ते क्री॒डयो॒ धुन॑यो॒ भ्राज॑दृष्टयस्स्व॒यम्म॑हि॒त्वम्प॑नयन्त॒ धूत॑यः ।  
#### टीका
तत्रैव विकल्पितामन्यां पुरोनुवाक्यामाह— प्रैषामज्मेषू विथुरिति ।   एषां मरुतामज्मेषु गगनेषु भूमिः प्ररेजते प्रकर्षेण रजत कम्पते ।   भृशं भूकभ्पजनकानि मरुतां गमनानीत्यथः ।   तत्र दृष्ठान्तः—विथुरेव यथा भर्तृरहिता योषित्पालकाभावादत्यन्तं कम्पते तद्वत् ।   यद्ध ये हि मरुतो यामेषु जलस्य नियामकेषु मेघेषु युञ्जते जलं योजयन्ति ते मरुतो महित्यं स्वकीयमहिमानं स्वयं पनयन्त स्वयमेव व्याहरन्ति स्तुवन्ति वा ।   क्रीदृशास्ते, क्रीडबः क्रीडापराः, धुनयः कम्पयुक्ताः सर्वदा चलन्त इत्यर्थः ।   भ्राजदृष्टयो भ्राजो दीप्तिर्विद्युद्रूपा दृष्टिर्येषां ते भ्राजदृष्टयः ।   धूतयः शत्रूणां कम्पहेतवः ।   
### मन्त्रः
उ॒प॒ह्व॒रेषु॒ यदचि॑ध्वय्ँय॒यिव्ँवय॑ इव मरुत॒ᳵ केन॑ [35]  चि॒त्प॒था ।  
श्चोत॑न्ति॒ कोशा॒ उप॑ वो॒ रथे॒ष्वा घृ॒तमु॑ख्षता॒ मधु॑वर्ण॒मर्च॑ते ।  
#### टीका
तत्रैव विकल्पितां याज्यामाह— उपह्वरेषु यदिति ।   हे मरुतो यद्यदा वय इव पक्षिण इव यूयं केनचिचित्पथा केनापि मार्गेणोपह्वरेषूपेत्य हर्तव्येषु ताडनीयेषु मेधेषु यमिमचिध्वं गतिं संपादितवन्तः ।   यदा जलपूर्णमेघमास्फालयन्ति भवन्त इत्यर्थः ।   तदानीं कोशा घनपूर्णगृहसदृशा जलपूर्णा मेघा वो युष्माकं रथेषूप समीपमागतेषु सत्सु श्रोतन्ति जलं स्त्रावयन्ति ।   यूयमप्यर्चत यजमानाय मधुवर्णं मधुररसोपेनं घृतं घृतसमानमुदकमा समन्तादुक्षत सिञ्चत ।  
### मन्त्रः
अ॒ग्निम॑ग्नि॒ꣳ॒ हवी॑मभि॒स्सदा॑ हवन्त वि॒श्पति᳚म् ।  
ह॒व्य॒वाह॑म्पुरुप्रि॒यम् ।  
#### टीका
अथ तत्रैव स्विष्टकृतः पुरोनुवाक्यामाह— अग्निभग्निमिति ।   अग्निमग्निं तत्तद्यागगतस्विष्टकृतं हवीमभिराह्वानपरैः सदा हवन्त सर्वदा यजमाना आह्वयन्ति ।   कीदृशमग्निं, विश्पतिं प्रजानां पालकं हव्यवाहं देवान्प्रति हविषो वोढारं, पुरुप्रियं पुरूणां बहूनां यजमानानां प्रीतिहेतुम् ।  
### मन्त्रः

तꣳ हि शश्व॑न्त॒ ईड॑ते स्रु॒चा दे॒वङ्घृ॑त॒श्चुता᳚ ।  
अ॒ग्निꣳ ह॒व्याय॒ वोढ॑वे ।  
#### टीका
तत्रैव याज्यामाह—  २०४० तꣳ हि शश्वन्त इति ।   शश्वन्तो निरन्तरमनुतिष्ठन्त ऋत्विजो घृतचुता घृतं क्षरता(न्त्या) स्रुचा युक्तास्तमग्निं देवमीडते स्तुवते ।   किमर्थं, हव्याय वोडवे हविर्वोहुम् ।  
### मन्त्रः

इन्द्रा᳚ग्नी रोच॒ना दि॒वः ..

#### टीका
अथ यान्यन्यानि त्रीणि ववींष्याग्नातानि–“ऐन्द्राग्नमेकादशकपालमैन्द्रं चरुं वैश्वकर्मणमेककपालम्” इति, तत्रैन्द्राग्नस्य याज्यापुरोनुवाक्ययोः प्रतीके दर्शयति— इन्द्राग्नी रोचनेति ।   इन्द्राग्नी रोचना दिव इति पुरोनुवाक्या ।

- [ न्द्रा᳚ग्नी रोच॒ना दि॒वᳶ परि॒ वाजे॑षु भूषथः ।  
 तद्वा᳚ञ्चेति॒ प्र वी॒र्य᳚म् ।  
  - (टीका) दशमेऽनुवाके पशुशिरसामुपधानमुक्तम्।   अथैकाशे याज्यानुवाक्या उच्यन्ते।  
चातुर्मास्येषु वरुणप्रघासाख्यं यद्द्वितीयं पर्व तस्मिन्हवींषि चत्वार्याम्नातानि— “ऐन्द्राग्नमेकादशकपालं मारुतीमामिक्षां वारुणीमामिक्षां कायमेककपालम् ” इति।   तत्रैन्द्रग्नस्य पुरोनुवाक्यामाह— इन्द्राग्नी रोचनेति।   दिवो द्युलोकस्य रोचना भासकौ हे इन्द्राग्नी वाजेषु हविर्लक्षणेष्वन्नेषु परिभूषथः परितः प्राप्नुतो भागमिति शेषः।   तत्तस्मात्कारणद्वां युवयोर्वीर्यं सामर्थ्यं प्रचेति प्रकर्षेणाज्ञायि लोके सर्वैर्ज्ञातमित्यर्थः।  ]

### मन्त्रः
श्नथ॑द्वृ॒त्रम् ..  
#### टीका

श्नथद्वृत्रमिति याज्या ।   एतच्चोभयमिन्द्राग्नी रोचना दिव इत्यनुवाके व्याख्यातम् ।   

  - पूर्णमन्त्रपाठः  
-  [ श्ञथ॑द्वृ॒त्रमु॒त स॑नोति॒ वाज॒मिन्द्रा॒ यो अ॒ग्नी सहु॑री सप॒र्यात् ।  
इ॒र॒ज्यन्ता॑ वस॒व्य॑स्य॒ भूरे॒स्सह॑स्तमा॒ सह॑सा वाज॒यन्ता᳚ ।  

  -   (टीका) तत्रैव याज्यामाह— श्नथदूवृत्रमुतेति।   यो यजमान इन्द्राग्नी सपर्यात्परिचरति।   कीदृशाविन्द्राग्नि, सहुरी समानाह्वानौ।   स यजमानो वृत्रं वरिणं श्नथद्विनाशयति।   उ  १९६६ तापि च वाजमन्नं सनोति सर्वेभ्यः प्रयच्छति।   पुनरपि भूरेर्बहुलस्य वसव्यस्येरज्यन्ता, ईश्वरत्वं प्राप्तवन्तौ, सहसा स्वकीयेन बलेन सहस्तमाऽदिशयेन सोढारौ परबलस्याभिभवितारावित्यर्थः।   वाजयन्ता वाजमन्मात्मन इच्छन्तौ। ]
### मन्त्रः
इन्द्र॑व्ँवो वि॒श्वत॒स्परि ..  
#### टीका
अथैन्द्रस्य याज्यानुवाक्ययोः प्रतीके दर्शयति— इन्द्र वा विश्वत इति ।   इन्द्रं वा विश्वतस्परीति पुरोनुवाक्या ।

  - पूर्णमन्त्रपाठः  
 - [ इन्द्र॑व्ँवो वि॒श्वत॒स्परि॒ हवा॑महे॒ जने᳚भ्यः ।   
अ॒स्माक॑मस्तु॒ केव॑लः  ॥

   'ऐन्द्रं चरुं निर्वपेत्पशुकामः' इत्यस्य पुरोनुवाक्या  इन्द्रं व इति गायत्री ॥ याजमानब्राह्मणमध्ये याज्याकाण्डं वैश्वदेवम् । हे ऋत्विग्यजमाना वो युष्माकं मम जनेभ्यः पुत्रादिभ्यः सामर्थ्याद्युष्मभ्यमस्मभ्यं च सर्वार्थमिन्द्रं विश्वतस्परि विश्वस्मादुपरि हवामहे आह्वयामः । 'पञ्चम्याः परावध्यर्थे' इति सत्वम् । यद्वा  विश्वतो जनेभ्य उपरिस्थितमिन्द्रं वो युष्मदर्थं हवामहे । किमर्थम्' अस्माकमेव केवलोसाधाणोस्तु साधको नान्येषामिति ॥ हे ऋत्विग्यजमानाः वः युष्मदर्थं विश्वेभ्यो जनेभ्य उपरि इन्द्रं हवामहे आह्वयामः अस्माकमेव केवलः स्वाम्यस्त्विति ॥

  -  ऐन्द्र उत्तमो भवति' इत्यस्यैन्द्रस्य पुरोनुवाक्या याज्या च  इन्द्रं वो विश्वतस्परीन्द्रं नर इति गायत्रीत्रिष्टुभौ । व्याख्याते चैते । इह तु प्रतीकग्रहणमनयोः । हे ऋत्विग्यजमानाः वो युष्मदर्थं विश्वेभ्यो जनेभ्यः उपरि इन्द्रं हवामहे आह्वयामः । अस्माकमेव केवलः स्वामी भवत्विति ॥

  - अथ याज्याकाण्डं वैश्वदेवमेव । तत्र 'ऐन्द्रमेकादशकपालं निर्वपेन्मारुतं सप्तकपालं ग्रामकामः' इत्यस्य द्विहविष इष्टेरैन्द्रस्य एकादशकपालस्य पुरोनुवाक्या  इन्द्रं व इति गायत्री ॥ व्याख्याता चेयम्, 'इन्द्रं वो विशतस्परि हवामहे' इत्यत्र । इह त्वस्याः प्रतीकग्रहणम् ।]

### मन्त्रः
इन्द्र॒न्नरः॑ ..
#### टीका
इन्द्रं नर इति याज्या ।   एतच्चोभयमिन्द्रं वो विश्वतस्परि हवामह इत्यनुवाके व्याख्यातम् ।

  - पूर्णमन्त्रपाठः  
  -  [इन्द्र॒न्नरो॑ ने॒मधि॑ता हवन्ते॒ यत्पार्या॑ यु॒नज॑ते॒ धिय॒स्ताः ।  
शूरो॒ नृषा॑ता॒ शव॑सश्चका॒न आ गोम॑ति व्र॒जे भ॑जा॒ त्वन्नः॑  ॥

  - तत्रैव याज्या  इन्द्रं नर इति त्रिष्टुप् ॥ नरो मनुष्या इन्द्रं हवन्ते आह्वयन्ति । कीदृशम् ? नेमधिता, नेम इत्यर्धस्य नाम । 'यत्सर्वेषामर्धमिन्द्रः प्रति' इति सर्वेषां भागार्धेन इन्द्रो धीयते धार्यत इति नेमधितः । निष्ठायां 'सुधितवसुधितनेमधित' इति धिभावो निपात्यते, 'सुपां सुलुक्' इति द्वितीयैकवचनस्याकारः, 'तृतीया कर्मणि' इति पूर्वपदप्रकृतिस्वरत्वम् । कदा पुनरसौ नेमेन धार्यत इत्याह  यद्यदा । तेनैव सप्तम्या लुक् । पार्याः परलोके साधवः । छान्दसो ञ्यः । यद्वा  दुःखानां पारं समाप्तिः । तत्र सध्वीर्धियः कर्माणि ता यदर्थमिन्द्रमाह्वयन्ति । ता यदा युनजते युञ्जते अनुतिष्ठन्ति तदा नेमधितेति । 'छन्दस्युभयथा' इत्यार्धधातुकत्वेन श्नमो ङित्त्वाभावात्, 'श्नसोरल्लोपः' इति न प्रवर्तते । अथेन्द्रः प्रत्यक्षमुच्यते  शूरः वीरः । नृषाता नृभिर्मनुष्यैः साता सातः सम्भक्तः आश्रितः नृषातः । पूर्ववदाकारः, 'जनसनखनां सञ्झलोः' इत्यात्वं, पूर्ववत्पूर्वपदप्रकृतिस्वरत्वं, सुषामादित्वात्षत्वम् । यद्वा  नरो मनुष्याः सनितारस्सम्भक्तारः दातारो वा यस्य नृषाता । छान्दसमात्वं, 'ऋतश्छन्दसि' इति कबभावः । शवसो बलस्य नेतारो यस्य दातारो यजमाना[यजना]धीनबलत्वात् । यद्वा  शवसो बलस्य नृभ्यो दाता । छान्दसमात्वम्, पूर्वपदप्रकृतिस्वरत्वं च । चकानस्तृप्तिशीलः । चक तृप्तौ, भौवादिकः उदात्तेत्, ताच्छीलिकश्चानश्, 'बहुलं छन्दसि' इति शपो लुक् । ईदृशस्त्वं नोस्मान् गोमति व्रजे गोजाविमनुष्यादिमति सङ्घाते । यद्वा  व्रजे गोष्ठे भूयिष्ठगोभिर्युक्ते आभन आभिमुख्येनास्मान्योजय पशुमन्तं मां कुरु । 'द्व्यचोतस्तिङः' इति संहितायां दीर्घत्वम् ॥
  द्वितीया  यदा पार्याः परलोकसाधनभूताः धियः कर्माणि युनजते युञ्जन्ति तदा मनुष्याः इन्द्रमेवाह्वयन्ति । हविषामर्धेन धार्यमाणं अर्धार्हं 'यत्सर्वेषामर्धमिन्द्रः प्रति' इति । तस्मात् हे इन्द्र शूरः वीरः शवसो बलस्य मनुष्येभ्यः संभक्तौ चकानः दीप्यमानः । इदृशस्त्वं गोमति व्रजे गोसमूहे अस्मानाभज भागिनः कुर्विति ॥

  - तत्रैव याज्या  इन्द्रं नर इति त्रिष्टुप् ॥ इयमपि तत्रैव व्याख्याता । इह तु प्रतीकग्रहणम् । नरो मनुष्याः इन्द्रं हवन्ते आह्वयन्ति कीदृशं ? नेमधिता अर्धेन धार्यमाणं 'यत्सर्वेषामर्धमिन्द्रः प्रति' इति । कदा ? यदा पार्याः दुःखपारप्राप्तिहेतुभूताः धियः कर्माणि प्रज्ञा वा युनजते तदा इन्द्रमाह्वयन्ति । स त्वं शूरो नृषाता नृभिस्सम्भजनीयः शवसः बलाद्धेतोः चकानस्तृप्तिशीलः ईदृशस्त्वमस्मान् गोमति व्रजे गोष्ठे आभज स्थापयेति ॥]

### मन्त्रः
विश्व॑कर्मन्ह॒विषा॑ वावृधा॒नः ..
#### टीका

अथ वैश्वकर्मणस्य याज्यानुवाक्ययोः प्रतीके दर्शयति— विश्वकर्मन्निति ।   तत्र विश्वकर्मन्हविषा वावृधान इति पुरोनुवाक्या ।

  - पूर्णमन्त्रपाठः  
  - [ विश्व॑कर्मन्ह॒विषा॑ वावृधा॒नः स्व॒यं य॑जस्व त॒नुवं॑ जुषा॒णः।  
मुह्य॑न्त्व॒न्ये अ॒भितः॑ स॒पत्ना॑ इ॒हास्माकं॑ म॒ घवा॑ सू॒रि॑रस्तु।  

  - अथ सप्तमीमृचमाह– विश्वकर्मन्निति।   हे विश्वकर्मन्नस्मदीयेने हविषा वावृधानोऽतिशयेन वर्धमानस्तनुवं जुषाणः शरीरं स्वीकुर्वाणः स्वयं यजस्व, अस्मत्तोऽन्ये सपत्ना इह कर्मणि गुह्यन्तु भ्रान्ता भवन्तु।   अस्माकं तु मधवाऽन्नयुक्तः सूरिर्विद्वान्पुत्रोऽस्तु। ]

### मन्त्रः
विश्व॑कर्मन्ह॒विषा॒ वर्ध॑नेन ..  
#### टीका
विश्वकर्मन्हविषा वर्धनेनेति याज्या ।   एचच्चोभयं य इमा विश्वा भुवनानि जुद्रवदित्यनुवाके व्याख्यास्यते ।  

  - पूर्णमन्त्रपाठः  
  - [ विश्व॑कर्मन्ह॒विषा॒ वर्ध॑नेन त्रा॒तार॒मिन्द्र॑मकृणोरव॒ध्यम्।  
   तस्मै॒ विशः॒ सम॑नभन्त पू॒र्वीर॒यमुग्रो वि॑ह॒व्यो॑ यथाऽस॑त्।

    अथाष्टमीमृचमाह– विश्वकर्मन्हविषेति।   हे विश्वकर्मन्नस्मदीयेन हविषा त्वं वर्धनेन युक्त इमं यजमानं त्रातारमन्येषां रक्षकमिन्द्रं परमैश्वर्योपेतंमवध्यं केनापि हिंसितुमशक्यमकृणोः कुरु।   तस्मै यजमानाय पूर्वीर्विशो वृद्ध्या वितत्यमानाः प्रजाः समनमन्स सम्यङ्नता एतदधीना भवन्तु।   अयं यजमान उग्रस्तीव्रशक्तिः सन्केनाप्यपरिभूतो विहव्यो विविधयागयोग्यो यथाऽसद्याथा भवति तथा कुरु। ]

अत्र विनियोगसंग्रहः—

अथ याज्या साकमेधे ह्यनीकवति यागके ।  
आज्यभागानुवाक्ये द्वे ह्यग्निव्रृत्रेति वर्णिते ॥  
भद्रा तिस्रः प्रधान स्युः स्वस्ति स्विष्टकृति द्वयम् ।  
अग्निं सांतपनीयाज्यभागयोर्द्वे प्रधानके ॥  
सांततिस्र पिपीह्यग्ने द्वयं स्विष्टकृतीरितम् ।  
अग्निंना गृहमेधीये द्वे स्यातामाज्यभागयोः ॥  
गृहे प्रधाने तिस्रः स्युरुप स्विष्टकृति द्वयम् ।  
क्रीडं चतुष्टयं क्रीडियागे ह्यग्निमिति द्वयम् ॥  
संयाज्ये स्तामथेन्द्राग्नी श्नथच्चैम्द्राग्नयागके ।  
इन्द्रमिन्द्रं चैन्द्रयागे विश्वदे वैश्वकर्मणे ॥  
त्रयर्स्त्रिशदृचः प्रोक्ता अनुवाक इहान्तिमे ॥  

२०४१ इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे तृतीयप्रपाठके त्रयोदशोऽनुवाकः ॥   १३ ॥  
वेदार्थस्य प्रकाशेन तमो हार्दं निवारयन् ।  
पुमर्थांश्चतुरो देयाद्विद्यातीर्थमहेश्वरः ॥  

इति श्रीमद्विद्यातीर्थमहेश्वरपरावतारस्य श्रीमद्राजाधिराजपरमेश्वरस्य श्रीवीरबुक्कमहाराजस्याऽऽज्ञापरिपालकेन माधावाचार्येण विरचिते  वेदार्थप्रकाशे कृष्णयजुर्वेदीयतैत्तिरीयसंहिताभाष्ये  चतुर्थकाण्डे तृतीयः प्रपाठकः ॥   ३ ॥  
