---
title: प्रपाठकः 6
unicode_script: devanagari
---

## चतुर्थाष्टके षष्ठः प्रपाठकः प्रथमोऽनुवाकः

##  *परिषेचनसंस्काराभिधानम्*
## अनुवाकः १ अग्निसंस्कारेषु परिषेचनादि   

१ अतिजगती,
३-४ उष्णिक्, ५,-१०, २१ गीयत्री,
६ वर्धमाना, शङ्कुमती वा गायत्री,
७ द्विपदा विराट्
११-१२ आश्तारपङ्क्तिः, १८, २०, २२ त्रिष्टुप्
१५ जगती । अग्निर्ऋषिः

## अनुवाकः १
### मन्त्रः
अश्म॒न्नूर्ज॒म्पर्व॑ते शिश्रिया॒णाव्ँवाते॑ प॒र्जन्ये॒ वरु॑णस्य॒ शुष्मे᳚ ।
अ॒द्भ्य ओष॑धीभ्यो॒ वन॒स्पति॒भ्योऽधि॒ सम्भृ॑ता॒न्तान्न॒ इष॒मूर्ज॑न्धत्त मरुतस्सꣳररा॒णाः ।

#### टीका
[अथ चतुर्थकाण्डे षष्ठः प्रपाठकः]।  
[तत्र प्रथमोऽनुवाकः] ।
यस्य निःश्वसितं वेदा यो वेदेभ्योऽखिलं जगत्।
निर्ममे तमहं वन्दे विद्यातीर्थमहेश्वरम्।।
प्रपाठके पञ्चमे हि चितिसंपूर्त्यनन्तरम्।
वर्णितो रुद्रहोमोऽथ षष्ठे वाच्याऽग्निसंस्कृतिः।।
परिषेचनमारभ्य संस्कारा ये चिकीर्षिताः।
ते पञ्चस्वनुवाकेषु प्रोक्ताः शेषोऽश्वमेधगः।।
तत्र प्रथमानुवाके परिषेचनविकर्षणादयोऽभिधीयन्ते।

कल्पः —  ‘उदकुम्भमादायाध्वर्युरश्मन्नूर्जमिति त्रिः प्रदक्षिणमग्निं परिषिञ्चन्पर्येति” इति।   पाठस्तु—  २१५० अश्यन्नूर्जमिति।   हे मरुतः संरराणाः सम्यग्दानशीला यूयमग्न्यादिगतामूर्जं बलहेतुमिषमन्नं नोऽस्मभ्यं धत्त संपादयत।   कीदृशमिषम्, अश्मन्पाषाणे पर्वते मेरुविन्ध्यहिमवदादौ वात प्रचण्डवायौ पर्जन्ये वर्षणक्षमे प्रौढे मेघे वरुणस्य शुष्मे वरुणसंवन्धिनि बले च शिश्रियाणामाश्रितामूर्जं सारभूतां, तथाऽद्भ्यो जलेभ्य ओषधीम्यो व्रीहियवादिम्यो वनस्पतिम्य उदुम्बरादिम्यः सकाशादधिसंभृतामधिकत्वेन सम्यक्संपादिताम्।   यदन्नमश्मादिष्वाश्रित्य सारत्वेनावतिष्ठते, यच्च जलादिम्यः संपाद्यते, यदप्यस्माकं बलहेतुस्तथाविधमन्नं प्रयच्छ।   तमेतं मन्त्रं विनियुङ्क्ते —  
— अश्मन्नूर्जमिति परि षिञ्चति मार्जयन्तेवैनमथो तर्पयत्येव स एनं तृप्तोऽक्षुध्यन्नशोचन्नमुष्मिलोँक उप तिष्ठते” (सं. का. ५ प्र. ४ अ. ४) इति।
एनमग्निं मार्जयति शुद्धं करोति।   अपि च तर्पयति।   स तृप्तोग्निः स्वर्गलोके क्षुत्पीडारहितः संतापरहितः सन्नेनं यजमानं सेवते।   एतद्वेदनं प्रशंयति— “तृप्यति प्रजया पशुभिर्य एवं वेद” (सं. का. ५ प्र. ४ अ. ४) मन्त्रस्य चतुर्थपाद ऊर्जं मरुत इति पदद्वयस्य तात्पर्यं प्रदर्शयति —  
 “तां न इषमूर्णं धत्त मरुतः सꣳरराणा इत्याहान्नं वा उर्गन्नं मरुतोऽन्नमेवाव रुन्धे” (सं. का. ५ प्र. ४ अ. ४) इति।
ऊर्ग्बलहेतुरन्नमेव, मरुतोऽप्यन्नसंपादकत्वादन्नम्।   अत उभयोः पठनादन्नं प्राप्नोति।
### मन्त्रः
अश्मꣵ॑स्ते॒ ख्षुद॒मुन्ते॒ शुगृ॑च्छतु॒ यन्द्वि॒ष्मः ।

#### टीका
कल्पः—  “अश्मꣳस्ते क्षुदुमं ते शुगृच्छत्विति त्रिरपरिषिञ्चन्प्रति पर्येति” इति।   पाठस्तु— अश्मꣳस्ते क्षुदमुमिति।   हेऽश्मन्निष्टकामिर्दृढं निष्पादितत्वात्पाषाणसदृशाग्ने यत्ते क्षुत्त्वदीया क्षुत्पीडा या च ते शुक्त्वदीयः संतापस्तदुभयमपि यं वैरिणं द्विष्मः अमुं द्वेष्यमृच्छतु प्राप्नोति।   अस्य मन्त्रस्य तात्पर्यं दर्शयति —  
 “अश्मꣳस्ते क्षुदनुं ते शुगृच्छतु यं द्विष्म इत्याह यमेव द्वेष्टि तमस्या क्षुधा च शुचा चार्पयति” [सं. का. ५ प्र. ४ अ. ४] इति।
 २१५१ परिषेचनकाले प्रदक्षिणावृत्तिं विधत्ते—  
 “त्रिः परिषिञ्चन्पर्येति त्रिवृद्वा अग्निर्यावानेवाग्निस्तस्य शुचꣳ शमयति” [सं. का. ५ प्र. ४ अ. ४] इति।
अग्नेराहवनीयादिरूपेण त्रिगुणत्वम्।   परिषेचनरहिताम् * प्रदक्षिणावृतिं विधत्ते–  
 “त्रिः पुनः पर्येति षट्सं पद्यन्ते षडवा ऋतव ऋतुभिरेवास्य शुचꣳ शमयति” [सं. का. ५ प्र. ४ अ. ४] इति।
पूर्वेण प्रदक्षिणत्रयेण सह षट्संख्यासंपत्तिः।

### मन्त्रः
स॒मु॒द्रस्य॑ त्वा॒ऽवाक॒याग्ने॒ परि॑ व्ययामसि ।
पाव॒को अ॒स्मभ्यꣳ॑ शि॒वो भ॑व ।
#### टीका
कल्पः —  “अवकां वेतसशाखां मण्डूकं च दीर्घवंशे प्रवघ्य समुद्रस्य त्वाऽवाकयेति सप्तभिरष्टभिर्वाऽग्निं विकर्षति” इति।   तत्र प्रथमामाह— समुद्रस्य त्वेति।   अवका शैवालम्।   हेऽग्ने त्वां समुद्रस्यावाकया समुद्रसंबन्धिना शैवालेना परिव्ययामसि परितः संवृणोमि।   उपरिभागे सर्वत्र विकर्षामीत्यर्थः।   त्वं च स्मभ्यमस्तदर्थं पावकः शोधकः शिवः शान्तश्च भव।
### मन्त्रः
हि॒मस्य॑ त्वा ज॒रायु॒णाग्ने॒ परि॑ व्ययामसि ।
पा॒व॒को अ॒स्मभ्यꣳ॑ शि॒वो भ॑व ।
#### टीका
अथ द्वीतीवामाह— हिमस्य त्वेति।   हेऽग्ने त्वां हिमस्य शैत्यस्य जरायुणा जरायुवदुत्पत्ति स्थानीयेन शैवालेन।   शेषं पूर्ववत्।
### मन्त्रः

उप॑ [1]  ज्मन्नुप॑ वेत॒सेऽव॑त्तरन्न॒दीष्वा ।
अग्ने॑ पि॒त्तम॒पाम॑सि ।
#### टीका
अथ तृतीयामाह— उप ज्मन्नुपेति।   हेऽग्ने ज्मा पृथिवी तस्यामुपगतो वर्तसे।   तथा वेतसे वञ्जुलक उपगतो वर्तसे।   तथा नदीष्वा नदीणलेष्वपि अवत्तरमतिशयेन रक्षकत्वे यथा भवति तथोपोगतो वर्तसे।   तथा त्वमपां पित्तमसि तेजोऽसि।
### मन्त्रः

मण्डू॑कि॒ ताभि॒रा ग॑हि॒ सेमन्नो॑ य॒ज्ञम् ।
पा॒व॒कव॑र्णꣳ शि॒वङ्कृ॑धि ।
#### टीका

अथ चतुर्थीमाह— भण्डृकि ताभिरिति।   हे मण्ढुकि मण्डूकजातीये ताभिः समनश्वर्रोक्ताभिर्ऋग्मिः सहाऽऽगह्यागच्छ।   सा त्वमिमनुष्ठीयमानं नो॑ऽमदीयं यज्ञं पावक वर्णमग्निसमानते॑जस्कं शिवं फलप्रदत्वेत शान्त कृधि कुरु।
### मन्त्रः

पा॒व॒क आ चि॒तय॑न्त्या कृ॒पा ।
ख्षाम॑न्रुरु॒च उ॒षसो॒ न भा॒नुना᳚ ।
#### टीका
अथ पञ्चमीमाह— पावक आ इति।   हे मण्डूकि पावके स्मिन्नग्नौ विषयभूते सति चिन्त * ख. पुस्तकटिप्पणिकायां ‘परिषेचनराहितां प्रदक्षिणावृत्तिमिति पाठो भवितुं युक्त’ इति।
२१५२ यन्त्या चिन्वानया कृपा कृपया सामर्थ्येन युक्ता सत्या इहाऽऽहगच्छ।   त्वय्यागतयां सत्यामयमग्निः सामन्क्षाम्नि पृथिव्यां रुरुचे दीप्तवान्।   तत्र दृष्मान्तः—उषसो न भानुना।   उषःकालसंबन्धिना प्रकाशेन यथा पदार्था दीप्यन्ते तद्वत्।
### मन्त्रः
तूर्व॒न्न याम॒न्नेत॑शस्य॒ नू रण॒ आ यो घृ॒णे ।
न त॑तृषा॒णो अ॒जरः॑ ।
#### टीका
अथ षष्ठीमाह— तूर्वन्न यामन्निति।   योऽग्निरेतशस्य गमनकुशलस्याश्वस्य यामिन्नियामके रणे युद्धे तूर्वन्न परबलानि हिंसन्निवाऽऽघृणे नु सर्वतो दीप्यते खलु सोऽग्निरजरो जरारहितस्ततृषाणो न तृष्णायुक्तो न भवति।   यथा लोके शीघ्रगमनस्वभावमश्वं वामहस्तगतेन खलीनेन दृढं नियम्य रणे प्रवर्तमानः पुरुषः परबलानि हिंसन्न त्वरत एवमयमग्निः प्रज्वलति न कदाचिज्जीर्यति, नाप्यसौ तृष्णायुक्तः किंतु तृप्त इत्यर्थः।
### मन्त्रः
अग्ने॑ पावक रो॒चिषा॑ म॒न्द्रया॑ देव जि॒ह्वया᳚ ।
आ दे॒वान् [2]  व॒ख्षि॒ यख्षि॑ च ।
#### टीका
अथ सप्तमीमाह— अग्ने पावकेति।   हे पावक शोधक देव द्योतनात्मकाग्ने रोचिषा दीप्तिमत्या मन्द्रया श्लक्ष्णया जिह्वया वाचा देवागावक्षि आवह यक्षि यज।
### मन्त्रः

स न॑ᳶ पावक दीदि॒वोऽग्ने॑ दे॒वाꣳ इ॒हा व॑ह ।
उप॑ य॒ज्ञꣳ ह॒विश्च॑ नः ।

#### टीका

अथाष्ठमीमाह स न पावकेति।   हे पावक शोधक दीदिवो दीप्यमानाग्ने नोऽस्मदर्थं देवानिह कर्मण्यावह, अस्माकमिमं यज्ञं हविश्चोपं देवसमीपे प्रापय।   एतैरष्टभिर्मन्त्रैः साध्यं विकर्षणं विधत्ते—  
 “अपां वा एतत्पुष्यं यद्वेतसोऽषाꣳ शरोऽवका वेतसशाखया चादकाभिश्च वि कर्षत्यापो वै शान्ताः शान्ताभिरेवास्य शुचꣳ शमयति” (सं. का. ५ प्र. ४ अ. ४) इति।
योऽयं वेतसः सोऽयमपां पुष्यस्थानीयोऽप्सु जायमानत्वात्।   याश्चावका शैवालभिधास्ता अपां शरः सारं दघ्नो मण्डमिव।   तस्मादेताभ्यामाग्निं विकर्षेत्, चितेरुपरि नानादिक्षु विविधमेतदुभयमाकर्षेदित्यर्थः।   आषो दाहनिवारकत्वाच्छान्ताः अप्संभन्धिना द्रव्यद्वयेन विकर्षणे सति शान्ताभिर्ऋग्भिरेवास्याग्नेः शुचं शमयति।
पूर्वोक्तद्रव्यद्वयेन सह मष्डूकस्यापि विकर्षणसाधानत्वं विधत्ते—  
  २१५३ ‘यो वा अग्निं चितं प्रथमः पशुरधिक्रामतीश्वरो वै तꣳ शुचा प्रदहो मण्डूकेन वि कर्षत्येव वै पशूनामनुपजीवनीयो न वा एष ग्राम्येषु पशुषु हितो नाऽऽरण्येषु तमेव शुचाऽर्पयति” (सं. का. ५ प्र. ४ अ. ४) इति।
गोमहिषाजादीनां मध्ये यः पशुरिममिष्टकाभिश्चितमग्निं प्रथममधिरुह्य दाहेनाऽऽकामति तं पशुं संतापेन प्रदग्धुमयमग्निः प्रभुर्भेवति।   तस्मात्पश्वन्तरेण विकर्षणं न कुर्यात्किंतु मण्डूकेन कुर्यात्।   मण्डूकश्च यागयोग्येषु ग्राभ्येष्वारप्येषु च पशुष्वनन्तर्भावाल्लोकेऽपि गोमहिषादिवदुपयोगादर्शनाच्च केनाप्युपजीव्यो न भवति।   अतस्तेन विकर्षणे तमेव मण्डूकं संतापेन योजयति।
तस्मिन्विकर्षणे समुद्रस्य त्वेत्यादीन्मन्त्रान्विनियुङ्क्ते —  
— “अष्टाभिर्वि कर्षत्यष्टाक्षरा गायत्री गायत्रोऽग्निर्यावानेवाग्निस्तस्य शुच शमयति” (सं. का. ५ प्र. ४ अ. ४) इति।
सामान्यतो विहितान्मन्त्रान्विशेषते विधत्ते–  
 “पावकवतीभिरन्नं वै पावकोऽन्नेनैवास्य शुचꣳ शमयति” (सं. का. ५ प्र. ४ अ. ४) इति।   पावको अस्मभ्यꣳ शिवो भवेत्येवं पावकशब्दो चास्वृक्षु वर्तते ताः पावकवत्य इत्यर्थः ताभिर्विकर्षतीत्यनुवर्तते।   पावकस्याग्नेरन्नवचनहेतुत्वादन्नत्वम्।
### मन्त्रः


अ॒पामि॒दन्न्यय॑नꣳ समु॒द्रस्य॑ नि॒वेश॑नम् ।
अ॒न्यन्ते॑ अ॒स्मत्त॑पन्तु हे॒तय॑ᳶ पाव॒को अ॒स्मभ्यꣳ॑ शि॒वो भ॑व ।
#### टीका
कल्पः —  “अपामिदं न्ययनं नमस्ते हरसे शोचिष इति द्वाभ्यामग्निमधिरोहति” इति।   तत्र प्रथमामाह– अपामिदमिति।   इदं चित्याग्निस्थानमपां न्ययनं नियमेन प्राप्तिस्थानं यागद्वाराऽप्यापः प्राप्यन्ते।   अत एवापां बहुलत्वात्समुद्रस्य निवेशनं गृहस्थानियम्।   तद्रूप हेऽग्ने ते त्वदीया हेतयोऽस्मतोऽन्यं विरोधिनं पुरुषं तपन्तु क्लेशयन्तु।   अस्मभ्यमस्मदर्थं पावकः शुद्धः शिवः शान्तश्च भव।
### मन्त्रः
नम॑स्ते॒ हर॑से शो॒चिषे॒ नम॑स्ते अस्त्व॒र्चिषे᳚ ।
अ॒न्यन्ते॑ अ॒स्मत्त॑पन्तु हे॒तय॑ᳶ पाव॒को अ॒स्मभ्यꣳ॑ शि॒वो भ॑व ।
#### टीका
अथ द्वितीयमाह–  नमस्ते हरस इति।   हेऽग्ने ते तव हरसे रसानां हन्त्रे शोचिषे शोषणहेतवे  तेजसे नमोऽस्तु।   किंच, ते तवार्चिषे पदार्थान्पकाशयित्रे तेजसे नमोऽस्तु।   अन्यमित्यादि पूर्ववत्।   एतन्मन्त्रसाध्यादधिरोहणात्पूर्वमुपानत्प्रतिमोचनं विधत्ते–  
  २१५४ “मृत्युर्वा एत्र यदग्रिर्ब्रह्मण एतद्रूपं यत्कृष्णाजिनं कार्ष्णी उपानहावुप मुञ्चते ब्रह्मणैव मृत्योरन्तर्धत्ते” [सं. का. ५ प्र. ४ अ. ४] इति।
अग्नेर्दाहकत्वान्मृत्युत्वं प्रसिद्धं, कृष्णाजिनं तु ब्रह्मणो वेदस्य रूपम्।   अत एव दीक्षाप्रकरणे समाम्नायते—
“ऋक्सामे वै देवेभ्यो यज्ञायातिष्ठमाने कृष्णो रूपं कृत्वाऽपक्रम्यतिष्ठताम्” इति।   कृष्णाजिननिर्मिते उपानहो कार्ष्णी, तयोः प्रतिमोके सति वेदेनैव मृत्युरन्तर्हितो भवति।
उपानद्द्वयस्य प्रतिमोकाप्रतिमोकयोर्दोषसद्भावादेकस्य एव प्रतिमोकं विधत्ते।   
“अन्तर्मुत्योर्धत्तेऽन्तरन्नाद्यादित्याहुरन्यामुपमुञ्चेतऽन्यां नान्तरेव मृत्योर्धत्तेऽवान्नाद्यꣳ रुन्धे” (सं. का. ५ प्र. ४ अ. ४) इति।
उभयोरप्यप्रतिमोकतया मृत्युवाधः।   प्रतिमोकेन मृत्योरन्तर्धानं मृत्युरुपशम्यप्ति।   अस्ति त्वन्यो दोषः यथा मृत्योरन्तर्धानमेवमन्नाद्यादप्यन्तर्हितो भवतीत्येवमभिज्ञा आहुः।   अतस्तत्परिहारायैकामुपानहमुपमुञ्चत इतरां नोपमुञ्चेत्।   तथा सत्युपमोकादूर्ध्वं यञ्चितेरधिरोहणं तदङ्गभूते द्वितीयेऽस्मिन्मन्त्रे प्रथमार्धस्य उदानदुपमोकादूर्ध्वं यच्चितेरधिरेहणुं तदङ्गभूते द्वितीयेऽस्मिन्मन्त्रे प्रथमार्धत्य तात्पर्यं दर्शयति —  
 “नमस्ते हरसे शोचिव इत्याह नमस्कृत्य हि वरीयाꣳसमुपच न्ति” (सं. का. ५ प्र. ४ अ. ४) इति।
लोके हि योऽतिशयेन वसुमान्भवति तं भृत्या आदौ नमस्कृत्य पचादुपचरन्ति।   ततोऽग्नेरप्यत्र नमस्कारो युक्तः।   तृतीयपादस्य तात्पर्यं दर्शयति।
“अन्नं ते अस्मत्तपन्तु हेतय इत्याह यमेव द्वेष्ठि तमस्य शुचाऽर्पयति” (सं. का. ५ प्र. ४ अ. ४) इति।
तं द्वेष्यमस्याग्नेः संतापेन योजयति।  
चतुर्थपादस्य तात्पर्यं दर्शयति —  
 “पावको अस्मभ्यꣳ शिवो भवेत्याहान्नं वै पावकोऽन्नमेवाव रुन्धे” (सं. का. ५ प्र. ४ अ. ४) इति।
अपामिदं न्ययनमित्यादिमन्त्रसंख्याविशिष्टमधिरोहणं विधत्ते–  
 “द्वाभ्यामधि क्रमाति प्रतिष्ठित्यै” (सं. का. ५ प्र. ४ अ. ४) इति।
२१५५ सामान्येन विनियुक्तौ मन्त्रौ पुनर्विशेषाकारेण विनियुङ्क्ते —  
 “अपस्यवतीभ्याꣳ शान्त्ये” (सं. का. ५ प्र. ४ अ. ४) इति।
अपामिदमित्येवमपूशब्दो ययोर्ऋचोस्ते अपस्यवत्यौ।   ताभ्यामधिरोहणे सत्यग्नितापस्य शान्तिर्भवति।

### मन्त्रः
नृ॒षदे॒ वट् [3]  अ॒फ्सु॒षदे॒ वड्व॑न॒सदे॒ वड्ब॑र्हि॒षदे॒ वट्थ्सु॑व॒र्विदे॒ वट् ।

#### टीका
कल्पः —   “नृषदे वडिति पञ्चभिरुत्तरवेदिवदाग्निं स्वयमातृण्णां वा व्प्राधार्य” इति।   पाठस्तु— नुषदे वडिति।   नृषु मनुष्येषु जाठराग्निरूपेण सीदतीति नृषत्, तस्मै वड्डविर्दत्तम्।   वाडवरूपेणाप्सु सीदतीत्यप्सुवत्।   दावाग्निरूपेण वने सीदतीति वनसत्।   आहवनीयादिरूपेण वर्हिषि यज्ञे सीदतीति बर्हिषत्।   आदित्यरूपेण स्वर्गं बिन्दते लभत इति सुवर्वित्।   एतान्मन्त्रान्विनियुङ्ङ्क्ते— “नृषदे वडिति व्याधारयति पङ्क्त्याऽऽहुत्या यज्ञमुखमारभते” [सं. का. ५ प्र. ४ अ. ४] इति।
पञ्चसंख्योपेतयाऽऽहुत्वा यज्ञे मुख्यमङ्गमुपक्रान्तवान्भवति।
अथ दक्षिणमंसमुत्तरां श्रौणिमित्यादिकं वक्रत्वं विधत्ते—  

“अक्ष्णया व्याघारयति तस्मादक्ष्णया पशवोऽङ्गानि प्र हरन्ति प्रतिष्ठित्यै” [सं. का. ५ प्र. ४ अ. ६] इति।
मन्त्रगतं वट्शब्दं प्रशंसति—
“यद्वषट्कुर्याद्यातयामाऽस्य वषट्कारः स्याद्यान्न वषट्कुर्याद्रक्षाꣳसि यज्ञꣳ हन्युर्वडित्याह परोक्षमेव वषट्करोति नास्य यातयामा वषट्कारो भवति न यज्ञꣳरक्षाꣳसि घ्नन्ति” (सं. का. ५ प्र. ४ अ. ५) इति।
एतच्च वाक्यं सं ते वायुर्मातरिश्वा दधात्वितिमन्त्रे तस्मै च देवि वषडस्तु तुभ्यमित्यस्य पदस्य व्याख्यानरूपत्वं ब्राह्ममेनादाहृत्य सम्यग्षिवृतम्।
### मन्त्रः

ये दे॒वा दे॒वाना᳚य्ँय॒ज्ञिया॑ य॒ज्ञिया॑नाꣳ सव्ँवथ्स॒रीण॒मुप॑ भा॒गमास॑ते ।
अ॒हु॒तादो॑ ह॒विषो॑ य॒ज्ञे अ॒स्मिन्थ्स्व॒यञ्जु॑हुध्व॒म्मधु॑नो घृ॒तस्य॑ ।
#### टीका
कल्पः —  “ये देवा देवानामिति द्वाभ्यामनुपरिचारं दध्ना मधुमिश्रेण दर्भग्रुमष्टिनाऽग्निं व्यवोक्षति” तत्र प्रथमामाह— ये देवा देवानामिति।   द्विविधा देवाः हविर्भुज इन्द्रवरुणादयः।   शरीरनिर्वाहकाः प्राणात्मकाः प्राणापानादयश्च।   दीध्वन्तीति व्युत्पत्तिरुभयत्रापि संभ  २१५६ वति।   उभयेऽप्येते यज्ञियाः।   तत्रेन्द्रादयो देवा यज्ञेन पूज्यत्वाद्यज्ञियाः।   प्राणादायस्तु यज्ञेन पूजकत्वाद्यज्ञियाः।   एवं सति यज्ञियानामिन्द्रादीनां देवानां संबन्धिनः प्राणरूपा ये यज्ञियानां(स्ते) संवत्सरेणं संवत्सरेण साध्यं चित्याग्निभागं भजनीयगुपासते सेवन्ते प्राणाद्या अहुतादः।   हुतं स्वाहाकारणे समर्पितमदन्तीति हुताद इन्द्रादयस्तद्विपरितत्वात्प्राणा अहुतादः।   तथाविधा हे प्राणा अस्मिन्यज्ञे हविषोऽस्माभिर्हूयमानस्य मधुनो मधुरस्य(घृतस्य) भागं स्वयं जुहुध्वं मदीयेन स्वाहाकारसमर्पणेन विना स्वयमेव स्वी कुरुत।
### मन्त्रः

ये दे॒वा दे॒वेष्वधि॑ देव॒त्वमाय॒न्ये ब्रह्म॑णᳶ पुरए॒तारो॑ अ॒स्य ।
येभ्यो॒ नर्ते पव॑ते॒ धाम॒ किञ्च॒न न ते दि॒वो न पृ॑थि॒व्या अधि॒ स्नुषु॑ ।
#### टीका
अथ द्वितीयामाह— ये देवा देवेष्विति।   ये प्राणा देवेष्विन्द्रादिष्वप्यति अधिष्ठातृत्वेन देवत्वमायन्प्राप्ताः प्राणैरधिष्ठिता एवेन्द्रादिविग्रहा व्यवहारन्तीत्यर्थः।   किंच ये प्राणा अस्य ब्रह्मणश्चयिमानस्याग्नेः परिवृढस्य पुरएतारः पुरतो गन्तारो निर्वाहका इत्यर्थः।   न खलु प्राणैर्विना चीयमानोऽग्निर्वौढुं शक्यते।   किंच येभ्य ऋते यान्विना किंचन धाम विशां न पवते न शुद्धं भवति ते प्राणरूपा देवा दिवो न दिव्यपि न तिष्ठन्ति, पृथिव्यां न भूमावपि न तिष्ठन्ति, किं तर्हि स्नुषु पर्वतसानुसदृशेषु शरीरगतचक्षुरादिगोलकेष्वाश्रित्य वर्तन्ते।
एतन्मन्त्रद्वयं विनियुङ्क्ते —  
—
“हुतादो वा अन्ये देवा अहुतादोऽन्ये तानग्निचिदेबोभयान्प्रीणाति ये देवा देवानामिति दघ्ना मधुमिश्रेणावोक्षति हुतादश्चैव देवानहुतादश्च यजमानः प्रीणाति तं यजमानं प्रीणन्ति दध्नैव हुतादः प्रीणाति मधुषाऽहुतादो ग्राम्यं वा एतदन्न यद्दध्यारण्यं मधु यद्दघ्ना मधुमिश्रेणावोक्षत्युभ स्यावरुद्ध्यै” [सं. का. ५ प्र. ४ अ. ५] इति।
हुताद इन्द्रादयोऽहुतादः प्राणाः।   तानुभयानपि देवानयमग्निवित्प्रीणयितुमर्हति।   अतो मधुमिश्रेण दध्नाऽवोक्षणं कुर्यात्।   तेन चोभये प्रीताः सन्तो यजमानमपि प्रीणयन्ति।   तत्रापीन्द्राद्रीनां दघ्ना प्रीतिः, प्राणानां मधुना प्रीतिः।   किंच, दघ्नो ग्राम्यत्वान्मधुनश्चाऽऽरण्यत्वादुभाभ्यामवोक्षणे सत्युभयमपि संपादितं भवति।   अवोक्षमसाघनं प्रौढदर्भमुष्ठिं विधत्ते–  
  २१५७
 “ग्रुमुष्टिनाऽवोक्षति प्राजापत्यो वै ग्रुमुष्टिः सयोनित्वाय” (सं. का. ५ प्र. ४ अ. ५) इति।
गुरुः स्थूलो दर्भमुष्टिर्ग्रुमृष्टिः ।   तस्य प्रजापतिवत्प्रौढत्वात्प्राजापत्यत्वम्।   अतस्तेनावोक्षणं सयोनित्वाय भवति।   अग्निरपि प्रजापतिनोत्पादितत्वाप्राजापत्यः।   तेन समानयोनित्वम्।   मन्त्रद्वित्वं प्रशंसति– “द्वाभ्यां प्रतिष्ठित्यै” (सं. का. ५ प्र. ४ अ. ५) इति।
अवोक्षणकाले परितो भ्रमणं विधत्ते–  
 “अनुपरिचारमवोक्षत्यपरिवर्गमेवैनान्प्रीणाति” [सं. का. ५ प्र. ४ अ. ५] इति।
अनुपरिचारमनुक्रमेण परितश्चरित्वा परिवर्गमेवाग्न्यवयवेषु कस्यापि वर्जनमकृत्वेवैनामग्न्यवयवान्प्रीणाति।
।
### मन्त्रः

प्रा॒ण॒दाः [4]  अ॒पा॒न॒दा व्या॑न॒दाश्च॑ख्षु॒र्दा व॑र्चो॒दा व॑रिवो॒दाः ।
अ॒न्यन्ते॑ अ॒स्मत्त॑पन्तु हे॒तय॑ᳶ पाव॒को अ॒स्मभ्यꣳ॑ शि॒वो भ॑व ।
#### टीका
कल्पः —  “प्राणदा अपानदा इति प्रत्पवरोह्य” इति।   पाठस्तु— प्राणदा अपानदा इति।   यजमानाय प्राणं ददातीति प्राणदाः।   प्राणं सुस्थिरं करोतीत्यर्थः।   एवमुत्तरत्रापि।   वर्चो बलं, वरिवः प्र(पू) जा।   अन्यमित्यादि पूर्ववत्।
प्राणादिदानप्रशक्तिपूर्वकं मन्त्रं व्याचष्टे– “वि वा एष प्राणैः प्रजया पशुभिर्ऋघ्यते योऽग्निं चिन्वन्नधिक्रामति प्राणदा अपानदा इत्याह प्राणानेवाऽऽत्मन्धत्ते वर्चोदा वरिवोदा इत्याह प्रजा वै वर्चः पशवो वरिवः प्रजामेव पशूनात्मन्धत्ते” (सं. का. ५ प्र. ४ अ. ५) इति।
यो यजगानोऽग्निचयनकालेऽग्निमधिरोहत्येष प्राणादिभिर्वियुज्यते।   अतः प्राणादिदानं प्रार्थनीयमिति मन्त्रः प्रवर्तते।   तत्र पूर्वभागेन (ण) प्राणादीन्स्वात्मनि सुस्थितान्करोति उत्तरभागेन (ण) बलवाचिना वर्चःशब्देन पुत्रपौत्रादिरूपाः प्रजा उपलक्षिताः।   तासु हि सतीषु व्यवहर्तुं प्रवलत्वात्।   पूजावाचिना बरिवःशब्देन पशव उपलक्षिताः।   तेषु सत्सु क्षीरादिसंपत्त्या पूज्यो भवति।
### मन्त्रः
अ॒ग्निस्ति॒ग्मेन॑ शो॒चिषा॒ यꣳस॒द्विश्व॒न्न्य॑त्रिण᳚म् ।
अ॒ग्निर्नो॑ वꣳसते र॒यिम् ।
#### टीका
कल्पः —  “अग्निस्तिग्मेनेति द्वाभ्यामग्नयेऽनीकवत एकामाहुतिं हुत्वा” इति।     २१५८ तत्र प्रथमामाह— अग्निस्तिग्मेनेति।   अयं चीयमानोऽग्निस्तिग्मेन शोचिषा तीक्ष्णया ज्वालयाऽत्त्रिणं राक्षसादिं विश्वं सर्व विरोधिनं नियंसन्नियमयतु।   विनाशयीत्वत्यर्थः।   अत्त्रमदनशीलं बाधकमनिष्टं तदस्यास्तीत्यत्त्री तं विनाशयतु।   किंचायमग्निर्नोऽस्मदर्थं रयिं धनं वंसते वंसितुं संभाजयितुमिच्छतु।
### मन्त्रः
सैनानी॑केन सुवि॒दत्रो॑ अ॒स्मे यष्टा॑ दे॒वाꣳ आय॑जिष्ठस्स्व॒स्ति ।
अद॑ब्धो गो॒पा उ॒त न॑ᳶ पर॒स्पा अग्ने᳚ द्यु॒मदु॒त रे॒वद्दि॑दीहि ॥ [5]
#### टीका
अथ द्वितीयामाह— सैनाऽनीकेनेति।   हेऽग्ने स त्वं द्युमद्दप्यिमानमुतापि च रेवद्वहुधनयुक्तं गृहक्षेत्रादिकं दिदीहि प्रकाशय।   कीदृशस्त्वम्, एनाऽनीकेन सुविदत्रोऽनेन ज्वालासमूहेन सुष्टु वेदिता, अस्मे देवान्यष्टाऽस्मदर्थं देवानुद्दिश्य यागनिष्पादकः, स्वस्ति विघ्नराहित्यं यथा भवति तथाऽऽयजिष्ठोऽतिशयेन कृत्स्नयागसमाप्तिकारी, अदब्धः केनाप्यहिंसितः, गोपा मन्त्रस्य गोप्ता, उतापि च नोऽस्माकं परस्पा अतिशयेन पालयिता ।   अत्र विनियोगसंग्रहः—
पष्ठे पञ्चानुवाकाः स्युरग्निशेषस्ततः परे।
चत्वारो ह्यश्वमेधार्था अश्मेति परिषिञ्चति।।
अश्मंस्ते प्रतिपर्येति समुद्रेत्यग्निमष्टभिः।
विकर्षेदित्यपां द्वाभ्यामारोहति चितिं नृषत्।।
व्याघारः पञ्चभिर्ये दे द्वाभ्यामग्निमवोक्षति।
प्राणदा अवरुह्यान्निस्तिग्मेनेत्याहुतिद्वयम्।।
प्रथमे त्वनुवाकेऽस्मिन्मन्त्रा द्वाविंशतिरीरि(तिः स्थि)ताः।।
अथ मीमांसा।
नवमाध्यायस्य प्रथमपादे चिन्तितम्—
विकर्षप्रोक्षणे कार्ये प्रतीष्टकमुतैकधा।
आद्योऽवयव्यसत्त्वेन मवं भूदेशसत्त्वुतः।।
“इष्टकाभिरग्निं चिनुते” इति श्रूयते ।   तत्रेदमान्नायते—“मण्डूकेनाग्निं विकर्षति।   वेतसशाखाया चावकाभिश्चाग्निं विकर्षति।   हिरण्यशकलसहस्रेणाग्निं प्रोक्षति” इति।   शाखाग्रे मण्ढूकं बद्ध्वा तेन विकर्षतीत्यर्थः।   ते च विकर्षणप्रोक्षणे प्रतीष्टकं कर्तव्ये।   कुतः।   चिताभ्य इष्टकाभ्यः पृथमग्निशब्दार्थस्य   २१५९ कस्यचिदवयविद्रव्यस्याभावादिति चेन्मैवम्।   उपहिताभिरिष्टकाभिः संयुक्तस्य प्रदेशस्यावयविद्रव्यत्वात्।   तस्य चाग्न्माघारत्वेनाग्निशब्दार्थत्वम्।   तस्मादग्नेरे कत्वात्सकृदेव विकर्षणप्रोक्षणे कुर्यात्।।
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतीत्तरीयसंहिताभाष्ये चतुर्थकाण्डे षष्ठप्रपाठके प्रथमोऽनुवाकः ।।   १।।


## चतुर्थकाण्डे षष्ठप्रपाठके द्वितीयोऽनुवाकः

## अनुवाकः २ वैश्वकर्मण होमः   
त्रिष्टुप्, १७ पङ्क्तिः ।
अग्निर्ऋषिः


### मन्त्रः
य इ॒मा विश्वा॒ भुव॑नानि॒ जुह्व॒दृषि॒र्होता॑ निष॒सादा॑ पि॒ता नः॑ ।
स आ॒शिषा॒ द्रवि॑णमि॒च्छमा॑नᳶ परम॒च्छदो॒ वर॒ आ वि॑वेश ।

#### टीका
(अथ चतुर्थकाण्डे षष्ठप्रपाठके द्वितीयोऽनुवाकः)।
अथ द्वितीयानुवाके सूक्ताम्यां होमा उच्यन्ते।

प्रथमानुवाके परिवेचनादिकमुक्तम्।
कल्पः —  “षोडशगृहीतेन स्रुचं पूरयित्वा वैश्वकर्मणानि जुहोति य इमा विश्वा भुवनानि जुह्वच्चक्षुषः पिता मनसा हि धीर इति नानासूक्ताभ्यां द्वे आ हुती यं कामयेत चिरं पाप्मनो निर्मुच्यतेत्येकैकं तस्येत्युक्तम्” इति।
२१६२ तत्र प्रथमसूक्ते प्रथमामृचमाह—य इमा विश्वेति।
यो विश्वकर्मा परमेश्वर इमा विश्वा भुवनानि जुह्वत्प्रलयकाले पृथिव्यादी निमान्सर्वाल्ँ लोकान्स्वात्मन्याहुतिप्रक्षेपवत्संहरन्नृषिरतीन्द्रियद्रष्टा सर्वज्ञो होता संसारहोमकर्ता नोऽस्माकं पिता जनको निषसाद स्मयं स्थितवान्, प्रलयकाले प्राप्ते सति सर्वाल्ँ लोकान्संहृत्यास्माकमपि संहर्ता पुनः स्रष्टा च सन्सर्वज्ञोयं परमेश्वरः स्वयमेक एवाऽऽसीत्।   अत एव सर्वा अप्युपनिषद एवमाडुः—“आत्मा वा इदमेक एवाग्र आसीन्नान्यत्किंचन मिषत्सदेव सोम्षेदमग्र आसीत्।   एकमेवाद्वितीयम्” इत्याद्याः।   स तादृशः परमेश्वर आशिषा बहु स्यां प्रजायेयेत्येवरूपया पुनःसिसृक्षया द्रविणमिच्छमानो धनोपलक्षितं जगद्भोगमपेक्षमाणः परमच्छदः परमं स्वकीयमेवाद्वितीयं परमार्थरूपमावृण्न्ववरे स्वेन सृष्टे शरीरमध्यवर्तिनि पुण्डरीकस्थान आविवेश जीवरूपेण प्रविष्टः ।   एचच्च सर्वमुपनिषद्याम्नातम्— “सोऽकामत।   बहु स्यां प्रजायेयेति।   स तपोऽतप्यत।   स तपस्तप्त्वा।   इदꣳ सर्वमसृजत्।   यदिदं किंच।   तत्सृष्ट्वा।   तदवानुप्राविशत्” इति।   एवमन्याअप्युपनिषद उदाहार्याः ।
### मन्त्रः

वि॒श्वक॑र्मा॒ मन॑सा॒ यद्विहा॑या धा॒ता वि॑धा॒ता प॑र॒मोत स॒न्दृक् ।
तेषा॑मि॒ष्टानि॒ समि॒षा म॑दन्ति॒ यत्र॑ सप्त॒र्षीन्प॒र एक॑मा॒हुः ।
#### टीका
अथ द्वितीयामृचमाह— विश्वकर्मा मनसेति।   विश्वविषयाणि कर्माणि सृष्टिस्थितिसंहाररूपाणि यस्यासौ विश्वाकर्ता।   तस्य च तेषु कर्मसु सत्यत्वादय एव साधनं सत्यसंकल्पत्वात्।   यद्यस्मादयं मनसा संकल्पमात्रेण विश्वकर्मा तस्माद्धाता विधाता विहाया इति चोच्यते।   धातोत्पादकः विधाता पोषकः।   विषेशेण जहाति परित्यजतीति विहायाः।   संहर्तेत्यर्थः।   उतापि चात एव परमा परमः सर्वेभ्य उत्कृष्टः सम्य क्पश्यतीति संदृक्सर्वज्ञ इत्यर्थः।   यत्र यस्मिन्परे परस्मिन्नीश्वरे सप्तर्षीनेकमाहुःय एते मरीच्यात्रीप्रमुखाः सप्तर्षयो विविधा दृश्यन्ते ते सर्वे सृष्टेः प्राक्परस्मिन्नेकी भूता इति वेदान्तपरागा आहुः।   स च परमेश्वरस्तेषां सप्तर्षिप्रभृतीनामिष्टान्य पेक्षितानि स्थानानीषा स्वेच्छामात्रेण संपादयतीति।   तेन च ते महर्षयो हृष्यन्ति।
### मन्त्रः
यो न॑ᳶ पि॒ता ज॑नि॒ता यो वि॑धा॒ता यो न॑स्स॒तो अ॒भ्या सज्ज॒जान॑ ।
[6]
यो दे॒वाना᳚न्नाम॒धा एक॑ ए॒व तꣳ स॑म्प्र॒श्ञम्भुव॑ना यन्त्य॒न्या ।
#### टीका
अथ तृतीयामृजमाह—  २१६३ यो नः पितेति।   यो विश्वकर्मा नोऽस्माकं पिता पालयिता न केवलं पालक उत्पादकोऽपि।   किमनेनास्माकमुत्पादक इति संकोजेन यो विधाता सर्वस्य जगत उत्पादको यो विश्वकर्मा नोऽस्माकमुत्पन्नानां सद्वर्तमानमिदं भोग्यजातं सतो जजान तदेव सोम्येतिश्रुत्युक्तात्स्वस्वरूपादुत्पादयामास।   यश्च विश्वकर्मा देवानां नामधाः स्वयमेव सर्वदेवरूपेणाऽऽविर्भूयेन्द्रमित्रादिदवेतानामानि धारयति।   अत एवान्यत्राऽऽभ्नातम्—“इन्द्रं मित्रं वरुणमग्निमाहुरथो दिव्यः स सुपर्णो गरुत्मान्।   एकं सद्विप्रा बहुधा वदन्त्यग्निं यमं मातरिश्वानमाहुः” इति।   अत एव बहुनां देवानां नामानि धारयन्नपि वस्तुतः स्वयमेक एव, तं विश्वकर्माणं परमेश्वरमन्या भुवना तस्मादन्यानि सृष्टानि सर्वाणि भुवनानि संप्रश्न यथा भवति तथा यन्ति प्रलयकाल एकत्वं प्राप्नुवन्ति।   एकीभावयुक्ते प्रलये क र्हश्वरः कानि भुवनानीत्येवं प्रश्नः संप्रधारणं प्रवर्तते।   विभागाभावेन श्रुत्यनभिज्ञैर्ज्ञातुमशक्यत्वात्।
### मन्त्रः
त आय॑जन्त॒ द्रवि॑ण॒ꣳ॒ सम॑स्मा॒ ऋष॑य॒ᳶ पूर्वे॑ जरि॒तारो॒ न भू॒ना ।
अ॒सूर्ता॒ सूर्ता॒ रज॑सो वि॒माने॒ ये भू॒तानि॑ स॒मकृ॑ण्वन्नि॒मानि॑ ।
#### टीका
अथ चतुर्थीमृचमाह— त आऽयजन्तेति।   पूर्वोदाहृतेन विश्वकर्मणा प्रथममुपादिता य स्रष्टार इमानि भूतानि सर्वानेतान्प्राणिनः समकृण्वन्सम्यगुत्पादितवन्तः, ते पूर्वे स्रष्टारोऽस्मै सृष्टाय जगते द्रविणं धनरूपं भोग्यजातं समायजन्त सम्यक्संपादितवन्तः।    कीदृशास्ते ऋषयोऽतीन्द्रियद्रष्टारः।   सर्वज्ञा इत्यर्थः।   भूना जरितारो न भूम्ना स्वकीयेन महत्त्वेन कदाचिदपि जीर्णा न भवन्ति।   कीदृशानि भूतानि असूर्ताऽसुभिः प्राणैरीरितानि प्राणयुक्तानीत्यर्थः।   तथा रजसो विमाने सूर्ता रञ्जनात्मकस्य विशेषेण प्रमितौ स्वस्वकर्मभिः सुष्टु प्रेरितानि।
### मन्त्रः
न तव्ँवि॑दाथ॒ य इ॒दञ्ज॒जाना॒न्यद्यु॒ष्माक॒मन्त॑रम्भवाति ।
नी॒हा॒रेण॒ प्रावृ॑ता॒ जल्प्या॑ चासु॒तृप॑ उक्थ॒शास॑श्चरन्ति ।

#### टीका
अथ पञ्चमी मृचमाह— 		न तं विदाथेति।   यो विश्वकर्मेदं जजानोत्पादितवांस्तं विश्वकर्मणं न विदाथ तेन सृष्टा हे जीवा यूयं न जानीथ।   देवदत्तोऽहं यज्ञदत्तोऽहमित्येवं सर्वेऽपि  वयमात्मानं विश्वकर्माणं जानीम इति यद्युच्येत तदसत्।   न ह्यहंप्रत्ययगम्यं जीवरूपं विश्वकर्मणः परमेश्वरस्य, किंतु युष्माकमहन्प्रत्ययगम्यादतिरिक्तं सर्ववेदान्तवेद्यमीश्वरतत्त्वं भवति विद्यते।   तथाऽपि जीवरूपवत्कुतो न जानीम इति चेत्।   नीहारेण प्रावृत्ता भवन्तो नीहारसदृशेनाज्ञनेनाऽऽवृतत्वाच्च जानन्ति।      २१६४ यथा नीहारो नात्यन्तमसन्।   दृष्टेरावरकत्वात्।   नाप्यत्यन्तं सन्।   काष्ठपाषाणा दिरूपान्तरेण संबद्धुमयोग्यत्वात्।   एवमज्ञानमपि नात्यन्तमसदीश्वरतत्त्वावरकत्वात्।   नापि सब्दाधमात्रनिवर्त्यत्वात्।   ईदृशेनानिर्वचनीयेनाज्ञानेन भक्न्तः सर्वे जीवाः प्रावृत्ताः।   न केवलं तत्त्वं [ न जानन्त ] किंतु जल्प्या च देवोऽहं मनुष्योऽहं ममेदं क्षेत्रमित्याद्यनृतजल्पनपराश्च।   किंचासुतृपः, असुषु तृप्यन्तीत्यसुतृपः, केनाति प्रकारेण प्राणन्पोषयित्वा तावतैव तृप्यन्ति भवन्तो न तु परमेश्वरतत्त्वं विचारवितुं प्रवर्तन्ते।   न केवलमिह लोके भोगमात्रतृप्तिः किंतू क्थशासः परलोकेऽपि भोगं संपादयितुं नानाविधेषु यज्ञेषूक्थानि शस्त्राणि शंसन्तीत्युक्थशासः तादृशा भूत्वा भवन्तश्चरन्ति, ऐहिकामुष्मिकभोगे सर्वदा प्रवर्तन्ते।   तस्मादज्ञानमिथ्याज्ञानपराधीनानां भवतां नास्ति तत्त्वज्ञानमित्यर्थः।
### मन्त्रः

प॒रो दि॒वा प॒र ए॒ना [7]  पृ॒थि॒व्या प॒रो दे॒वेभि॒रसु॑रै॒र्गुहा॒ यत् ।
कꣵ स्वि॒द्गर्भ॑म्प्रथ॒मन्द॑ध्र॒ आपो॒ यत्र॑ दे॒वास्स॒मग॑च्छन्त॒ विश्वे᳚ ।
#### टीका

अथ षष्ठीमृचमाह– परो दिवेति।   यदीश्वरतत्त्वं गुहा हृदयपुण्डरीके गूढं दिवा परो द्युलोकादपि दूरे तिष्ठति, एना पृथिव्या परोऽस्याः पृथिव्या अपि दूरे तिष्ठति देवेभिरसुरैः परो देवेभ्योऽसुरेभ्यश्च दूरे तिष्ठति।   सकारान्तः परःशब्दो दूरवाची।   दूरत्वं नाम विलक्षणत्वम्।   सर्वजगद्विलक्षणत्वाद्गुरुशास्त्रमुखैर्ज्ञायत इत्यर्थः।   किंच यत्र यस्मिन्गर्मे विश्वे सर्वेऽपि देवाः समगच्छन्त संगताः संभूय वर्तन्ते, तं कंस्विद्गर्भ मापः प्रथमं दघ्रे।   अद्भिः पूर्वं धृते गर्भे देवमनुष्यादयः सर्वे प्राणिनो वर्तन्त इत्येवं शास्त्राप्रसिद्धिः।   सोऽपि गर्भः क इति न ज्ञायते।   यदा स्थूलोऽप्ययं जगदाधारो न ज्ञातास्तदाऽत्यन्तसूक्ष्मतत्त्वं न ज्ञायत इति किमु वक्तव्यमित्यभिप्रायः।
### मन्त्रः
तमिद्गर्भ॑म्प्रथ॒मन्द॑ध्र॒ आपो॒ यत्र॑ दे॒वास्स॒मग॑च्छन्त॒ विश्वे᳚ ।
अ॒जस्य॒ नाभा॒वध्येक॒मर्पि॑त॒य्ँयस्मि॑न्नि॒दव्ँविश्व॒म्भुव॑न॒मधि॑ श्रि॒तम् ।
#### टीका
अथ सप्तमीमृचमाह— तमिद्गर्भं प्रथममिति।   इदानीं गुरुशास्त्रानुशासनोपेतेषु पुरुषेषु विद्यमान स्तुतिरनयाऽमिधीयते यत्र यस्मिन्ब्रह्माण्डगर्भे विश्वे देवाः समगच्छन्त तमित्तमेव गर्भमापः प्रथमं दध्र धृतवत्यः।   तद्धारणप्रकार एव स्पष्टी क्रियत– अजस्य जन्मरहितस्य परमेश्वरतत्त्वस्य नाभौ नाभिस्थानीये स्वरूपमध्य एकं किंचिद्बजिमध्यर्पितमधिकत्वेन स्थापितं यस्मिन्बीज इदं विश्वं सर्वमपि भुवनमधिश्रितमधिकत्वेन स्थापितं तब्दीजमर्पितम्।   तथा च स्मर्यते—  २१६५
अप एव ससर्जाऽऽदौ तासु वीर्यमवासृजत्।
तदण्डमभबद्धैर्म कोटिसूर्यसमप्रभम्।।   इति ।।
### मन्त्रः
वि॒श्वक॑र्मा॒ ह्यज॑निष्ट दे॒व आदिद्ग॑न्ध॒र्वो अ॑भवद्द्वि॒तीयः॑ ।
तृ॒तीय॑ᳶ पि॒ता ज॑नि॒तौष॑धीनाम् [8] अ॒पाङ्गर्भ॒व्ँव्य॑दधात्पुरु॒त्रा ।
#### टीका
अथाष्टमीमृचमाह— विश्वकर्मेति।   ब्रह्माण्डगतानामुत्पत्तिरुच्यते– अण्डमध्ये प्रथमं विश्वकर्मा देवतिर्यगादिविश्वभेदस्य कर्ता सत्यलोकनिवासि चतुर्मुखो देवोऽजनिष्टोत्पन्नः।   आदिदनन्तरमेव तदपेक्षया द्वितीयो गन्धर्वोऽभवदुत्मन्नः।   तत ऊर्ध्वमोषधीनां पिता पालको जनितो*त्पादकः सोमः पूर्वोक्तद्वयापेक्षया तृतीयोऽभवत्।   तदेवमपां गर्भं ब्रह्माण्डं परमेश्वरः पुरुत्रा व्यदधाद्वहुधा व्यक्तं कृतवान्।   इत्थमेकं सूक्तं समाप्तम्।
### मन्त्रः

चख्षु॑षᳶ पि॒ता मन॑सा॒ हि धीरो॑ घृ॒तमे॑ने अजन॒न्नन्न॑माने ।
य॒देदन्ता॒ अद॑दृꣳहन्त॒ पूर्व॒ आदिद्द्यावा॑पृथि॒वी अ॑प्रथेताम् ।
#### टीका
अथ द्वितीयसूक्ते प्रथमामृचमाह— चक्षुष पितेति।   चक्षुषश्चक्षुरादेः प्राणसमुदायस्य पितोत्पादको धीरो धैर्यवान्।   मनसा स्वच्छया घृतं घृतवत्पाणिनामुपभोगसाधनभूते एने द्यावापृथिव्यौ परस्परानुकूल्येन नन्नमाने नमनोपेते अजनदुत्पादितवान्।   यदेद्यदैव पूर्वे प्रथमा अन्ता अतनयुक्ताश्चेष्टावन्तश्चक्षुरादिप्राणा अददृंहन्त दृढा अभवन्।   आदिदनन्तरमेव द्यावापृथिवी अपथेतां द्यावापृथिव्यौ विस्तृते अभूताम्।
### मन्त्रः

वि॒श्वत॑श्चख्षुरु॒त वि॒श्वतो॑मुखो वि॒श्वतो॑हस्त उ॒त वि॒श्वत॑स्पात् ।
सम्बा॒हुभ्या॒न्नम॑ति॒ सम्पत॑त्रै॒र्द्यावा॑पृथि॒वी ज॒नय॑न्दे॒व एकः॑ ।
#### टीका
अथ द्वितीयामृचमाह— विश्वतश्चक्षुरिति।   चतुरादिप्राणानां द्यावापृथिव्योश्चोत्पर्त्तेरूर्ध्वं विश्वरूपधरः परमेश्वर एवं भासतें।   कथामिति तदुच्यत—विश्वतः सर्वतश्चक्षूंषि यस्यासौ  विश्वतश्चक्षुः।   परमेश्वरस्य सर्वप्राण्यात्मकत्वाद्यस्य प्राणिनो ये चक्षुषी ते तदुपाधिकस्य परमेश्वरस्यैवेति सर्वत्रास्य चक्षूंषि संपद्यन्ते।   एवं मुखहस्तपादेष्वदि योजनीयम्।   स तादृश एको देवो द्यावापृथिवी जनयन्बाहुभ्यां बाहुस्थानी याभ्यां धर्माधर्माभ्यां निमित्तकारणाभ्यां संनमति जगत्सर्गं सम्यङ्नतं स्वाधीनं करोति।   तथा पतनैः पतनशीलरैनित्यैः पञ्चभूतैरुपादानकारणः संनपति जगत्स्वाधीनं करोति।
### मन्त्रः
किꣵ स्वि॑दासीदधि॒ष्ठान॑मा॒रम्भ॑णङ्कत॒मथ्स्वि॒त्किमा॑सीत् ।
यदी॒ भूमि॑ञ्ज॒नयन्न्॑ [9]  वि॒श्वक॑र्मा॒ वि द्यामौर्णो᳚न्महि॒ना वि॒श्वच॑ख्षाः ।
#### टीका
अथ तृतीयामृचमाह— *अत्र सर्वपुस्तकेषु ‘जनिता य उत्पादकः’ इति पाठो वर्तते।   स न युक्तः  २१६६ कि ꣳ स्विदासीदिति।   लोके हि चिकीर्षुः कुलालो गृहादिकं किंचित्स्थानमधिष्ठाय मृद्द्रव्येण चक्रादिरूपैरुपकरणसाधनैर्घटं निष्पादयति।   ईश्वरस्य निरपेक्षत्वात्सर्वमत्राऽऽक्षिप्यते—द्यावापृथिव्योरुत्पादनवेलायामीश्वरस्याधिष्ठानं निवासस्थानं किंस्विदासीत्किं नामाभून्न किंचिदित्यर्थः।   तथाऽऽरम्मणं कतमत्स्वि त्किमासीत्।   आरभ्यतेऽनेनेत्यारम्भणमुपादानकारणं, तदपि कतमद्भवेत्।   नहि द्यावापृथिव्यौ जनयितुं समर्थं किंचिदुपादानं संभवति।   तथा दण्डचक्रादिव न्निमित्तमपि किमासीन्न किंचित्संभवतीत्यर्थः।   विश्चचक्षाः सर्वद्रष्टा विश्वकर्मा यदि यस्मिन्काले भूमिं भूलोकं जनयन्वर्तते तस्मिन्काले हि महिना महिम्नैव साधनान्तरं विनैव विशेषेण द्यामौर्णोत्सृष्ट्वा द्यावापृथिव्यावाच्छादितवान्।   अच्छिन्त्यशक्तिरयं परमेश्वरः

### मन्त्रः
किꣵ स्वि॒द्वन॒ङ्क उ॒ स वृ॒ख्ष आ॑सी॒द्यतो॒ द्यावा॑पृथि॒वी नि॑ष्टत॒ख्षुः ।
मनी॑षिणो॒ मन॑सा पृ॒च्छतेदु॒ तद्यद॒ध्यति॑ष्ठ॒द्भुव॑नानि धा॒रयन्न्॑ ।
#### टीका

अथ चतुर्थीमृचमाह– कि ꣳ स्विद्वनमिति।   लोके हि प्रौढं प्रासादं निर्मिमाणः कस्मिंश्चित्प्रौढे वने कंचिन्महान्तं वृक्षं छित्त्वा तक्षणादिना काष्ठैः प्रासादमुञ्चैस्तरं संपादयति।   इह तु परमेश्वरो जगत्सृष्टिं यतो यस्माद्वनाद्यं वृक्षमादाय द्यावापृथिवी निष्टतक्षुस्तक्षणेन द्यावापृथिव्यौ निष्पादितवांस्तद्वनं किंस्वित्किंनाम स्यान्न किंचित्तादृशं संभवति।   तथा क उ स वृक्षस्तादृशः च प्रौढवृक्षोऽपि कः स्यान्न कश्चित्संभवति।   हे मनीषिणो विद्वांसो मनसा स्वकीयेन विचिन्त्य पृच्छतेदिदं सर्वं पृच्छतैव।   किंचेश्वरो भुवनानि धारयन्यदध्यतिष्ठद्यत्स्थानमधिष्ठितबांस्तदपि सर्वथा पृच्छत।   एतस्य प्रश्नस्य सर्वस्याप्युत्तरं ब्राह्मणग्रन्थे सूक्तप्रपाठके ब्रह्म वनं ब्रह्म स वृक्ष आसीदित्येतस्यामृच्याम्नातम्।   स्वरूपव्यतिरिक्तवस्त्वादीनिरपेक्षत्वमेवास्योत्तरस्याभिप्रायः।   अतोऽत्रापि किंस्विद्वनमित्याद्याक्षेपपरत्वेनवै योजितम्।   पृच्छतेदित्य स्याप्ययमभिप्रायः—भवद्भिः पृष्टेऽपि निरपेक्षत्वमेवाभिज्ञा वदिष्यन्तीति।
### मन्त्रः
या ते॒ धामा॑नि पर॒माणि॒ याऽव॒मा या म॑ध्य॒मा वि॑श्वकर्मन्नु॒तेमा ।
शिख्षा॒ सखि॑भ्यो ह॒विषि॑ स्वधावस्स्व॒यय्ँय॑जस्व त॒नुव॑ञ्जुषा॒णः ।
#### टीका
अथ पञ्चमीमृचमाह— या ते धामानीति।   हे विश्वकर्मंस्ते त्वदीयानि परमाणि यानि धामान्युत्कृष्टानि सन्ति, यानि मध्यमान्यवमानि च धामानि स्यानानि सन्ति, तानीमानि सर्वाणि स्थानानि सखिभ्यः सखिवत्प्रियेभ्यो हविषि हविष्प्रदानानिमित्तं शिक्षोप  २१६७ दिश।   हे स्वधावः स्वधोपलक्षितहविर्लक्षणान्नवन्विश्वकर्मस्तनुवं जुषाणो यजमानशरीरंसेवमानः स्वयं यजस्व त्वदनुग्रहन्तरेण को वाऽन्यो यष्टुं शक्त इत्यर्थः।
### मन्त्रः

वा॒चस्पति॑व्ँवि॒श्वक॑र्माणमू॒तये᳚ [10]  म॒नो॒युज॒व्ँवाजे॑ अ॒द्या हु॑वेम ।
स नो॒ नेदि॑ष्ठा॒ हव॑नानि जोषते वि॒श्वश॑म्भू॒रव॑से सा॒धुक॑र्मा ।
#### टीका
अथ षष्ठीमृचमाह— वाचस्पतिमिति।   विश्वकर्माणं परमेशश्वरमद्यास्मिन्दिने वाजेऽन्ने निमित्त भुते सति ऊतये भक्षणाय हुवेऽऽह्वयाम।   कीदृशं विश्वकर्माणम्, वाचस्पतिं मन्त्ररूपाया वाचः पालकं कर्मण्यस्मन्प्रनसो योजयितारम्।   स विश्वकर्मा नोऽस्मदीयानि नोदिष्ठान्यत्यन्तसमीपवर्तीनि हवनानि हवींष्याह्वानानि वा जोषते सेवते।   किमर्थम्, अवसेऽस्मानवितुं रक्षितुम्।   कीदृशः सः, विश्वशंभूः सर्वस्मिञ्जगति सुखस्य भावयिता साधुकर्माऽस्मदनुकूलव्यापारवान्।

### मन्त्रः
विश्व॑कर्मन्ह॒विषा॑ वावृधा॒नस्स्व॒यय्ँय॑जस्व त॒नुव॑ञ्जुषा॒णः ।
मुह्य॑न्त्व॒न्ये अ॒भित॑स्स॒पत्ना॑ इ॒हास्माक॑म्म॒घवा॑ सू॒रिर॑स्तु ।
#### टीका
अथ सप्तमीमृचमाह– विश्वकर्मन्निति।   हे विश्वकर्मन्नस्मदीयेने हविषा वावृधानोऽतिशयेन वर्धमानस्तनुवं जुषाणः शरीरं स्वीकुर्वाणः स्वयं यजस्व, अस्मत्तोऽन्ये सपत्ना इह कर्मणि गुह्यन्तु भ्रान्ता भवन्तु।   अस्माकं तु मधवाऽन्नयुक्तः सूरिर्विद्वान्पुत्रोऽस्तु।
### मन्त्रः
विश्व॑कर्मन्ह॒विषा॒ वर्ध॑नेन त्रा॒तार॒मिन्द्र॑मकृणोरव॒ध्यम् ।
तस्मै॒ विश॒स्सम॑नमन्त पू॒र्वीर॒यमु॒ग्रो वि॑ह॒व्यो॑ यथाऽस॑त् ।
#### टीका

अथाष्टमीमृचमाह– विश्वकर्मन्हविषेति।   हे विश्वकर्मन्नस्मदीयेन हविषा त्वं वर्धनेन युक्त इमं यजमानं त्रातारमन्येषां रक्षकमिन्द्रं परमैश्वर्योपेतंमवध्यं केनापि हिंसितुमशक्यमकृणोः कुरु।   तस्मै यजमानाय पूर्वीर्विशो वृद्ध्या वितत्यमानाः प्रजाः समनमन्स सम्यङ्नता एतदधीना भवन्तु।   अयं यजमान उग्रस्तीव्रशक्तिः सन्केनाप्यपरिभूतो विहव्यो विविधयागयोग्यो यथाऽसद्याथा भवति तथा कुरु।
।
### मन्त्रः
स॒मु॒द्राय॑ व॒युना॑य॒ सिन्धू॑ना॒म्पत॑ये॒ नमः॑ ।
न॒दीना॒ꣳ॒ सर्वा॑साम्पि॒त्रे जु॑हु॒ता वि॒श्वक॑र्मणे॒ विश्वाहाम॑र्त्यꣳ ह॒विः ॥ [11]
#### टीका
कल्पः —  “यद्येनमुदकेऽभिविन्देदुदकाञ्जलिमादाय समुद्राय वयुनायेत्यप्सु जुहुयादिति अयज्ञसंयुक्तः कलाः” इति।   पाठस्तु— समुद्रायेति।   यो विश्वकर्मा समुद्ररूपेणातीर्णस्तस्मै समुद्राय नमोऽस्तु।   कीदृशाय, वयुनाय कान्ताय सिन्धूनां पतये स्यस्दमानानां भर्त्रे।   समुद्राकारेण भर्ता विश्वकर्माकारेण सर्वासां नदीनां पितोत्पादकः।   तादृशाय विश्वकर्मणे हे  ऋत्विग्यजमाना विश्वाऽहा सर्वाण्यहानि निरन्तरामित्यर्थः।   अमर्त्यमविनश्वरं हवि   २१६८ र्जुहुत।   अग्निस्तिग्मनेति मन्त्रद्वयेन ‘य इमा विश्वा’  इति सूक्तद्वयेन च साध्यं होमं विधातुं प्रस्तौति– “इन्द्रो वृत्रमहन्तं वृत्रो हतः षोडशाभिभोगेरसिनात्स एतामग्नयेऽनीकवत आहुतिमपश्यत्तामजुहोत्तस्याग्निरनीकवान्त्स्येन भागधेयेन प्रतिः षोडशधा वृत्रस्य भोगानप्यदहद्वैश्वकर्मणेन पाप्ममो निरमुच्यत” (सं. का. ५ प्र. ४ अ. ५) इति।
इन्द्रो यदा वृत्रं वज्रेण प्रहृतवांस्तदा वज्रमहृतः स वृत्र आसुरमायया सहसा षोडश सर्पाकाराणि शरीराणि स्वी चकार।   स्वीकृत्य च भोगशब्दाभिधेयैस्तैः सर्पाकारशरीरैस्तमिन्द्रं हस्तपाद्यवयवेषु बहुधाऽसिनाव्दभक्ष, तदानी मिन्द्रः प्रतीकार विचार्यानीकेन सन्येन युक्तायाग्नय एतामग्निस्तिग्मेनेति मन्त्रद्वयेन साध्यामाहुतिं दृष्ट्वा हुतवान्।   ततः सोऽग्निरनीकवांस्तृप्तो वृत्रस्य षोडश सर्वाकाराणि शरीराण्यदहत्।   तत ऊर्ध्वामिन्द्रो य इमा विश्वेति सूक्तद्वयसाध्येन वैश्वकर्मणहोमेन वृत्रवधजन्यात्पाप्मनो निर्मुक्तः।   इदानीं तदुभयं विधत्ते–  


“यदग्नयेऽनीकवत आहुतिं जुहोत्यग्निरेवास्यानीकवान्त्स्वेन भागधेयेन प्रतिः पाप्यानमपि दहति वैश्वकर्मणेन पाप्मनो निर्मुच्यते” [सं. का. ५ प्र. ४ अ. ५] इति।
रोगादिरूपदृष्टबाधहेतोः पापस्यानीकवत आहुत्या दाहः।   षारलौकिकान्नरकहेतोः पापाद्वैश्वकर्मणहोमेन निर्मोकः।
तत्रेदं चिन्त्यतेकिमयं वैश्वकर्मणहोमः प्रतिमन्त्रं पृथक्कार्यः, किंवा सूक्तद्वयं सहोच्चार्य सकृदनुष्ठेयः, आहोस्विदेकैकं सूक्तमुच्चार्यानुष्टेय इति।   तत्राऽऽद्यं पक्षद्वयं शाखान्तरगतत्वेनाङ्गी करोति—
“यं कामयेत चिरं प्राप्मनो निर्मुच्येतेत्येकैकं तस्य जुहुयाच्चिरमेव पाप्मनो निर्मुच्यते यं कामयेत ताजक्पाप्मनो निर्मुच्येतेति सर्वाणि तस्यानुद्रुत्य जहुयात्ताजगेव पाप्मनो निर्मुच्यतेऽथो खलु नानैव सूक्ताभ्यां जुहोति नानैव सूक्तयोर्वीर्यं दधात्यथो प्रतिष्ठित्यै” [सं. का. ५ प्र. ४ अ. ५] इति।
२१६९ एकैकमन्त्रहोमेन शनैः शनैः पापनिर्मोको भवति।   सर्वसूक्तहोमेन तु तदानीमेव पापनिर्मोकः।   पृथक्सूक्तद्वयेऽपि सामर्थ्यं पृथक्संपादितं भवति।   अपि च सूक्तद्वित्वं यजमानस्य त्रतिष्ठायै संपद्यते।   तस्मादयमेव पक्षः श्रेयानित्यर्थः।   अत्र विनियोगसंग्रहः—
य इमा चक्षुषो द्वाभ्यां सूक्ताभ्यामाहुतिद्वयम्।
समुद्रेति जले होमो मन्त्राः सप्तदशेरिताः।।
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे षष्ठप्रपाठके द्वितीयोऽनुवाकः ।।   २।।


## चतुर्थाष्टके षष्ठप्रपाठके तृतीयोऽनुवाकः

## अनुवाकः ३  अग्निप्रणयनम्  
१-४ , १२, १४-१५ अनुष्टुप्, ६, ९-१११ त्रिष्टुप्, ५ विराट्, ७ विराड्रूपा
१३ द्विपदा त्रिष्टुप् ।
अग्निर्ऋषिः

### मन्त्रः
उदे॑नमुत्त॒रान्न॒याग्ने॑ घृतेनाहुत ।
रा॒यस्पोषे॑ण॒ सꣳ सृ॑ज प्र॒जया॑ च॒ धने॑न च ।
#### टीका
(अथ चतुर्थकाण्डे षष्ठप्रपाठके तृतीयोऽनुवाकः)।
द्वितीयेऽनुवाके वैश्वकर्मणहोमोऽभिहितः।
अथ तृतीयेऽग्निप्रणयनुमुच्यते।
कल्पः —   “उदेनमुत्तरां नयेति तिसृभिरौदुम्बरीः समिधो घृतोषितास्तिस्र आधाय पशुबन्धवदग्निं प्रणयति” इति।   तत्र प्रथमामाह— उदेनमुत्तरामिति।   घृतेन द्रव्येणाऽऽहुत सर्वतो हूयमान हेऽग्न एनं यजमानमुत्तरामत्युकृष्टमैश्वर्यं प्रत्युन्नयोक्तर्षेण प्रापय।   शीघ्रं प्रापयेत्यर्थः।   उत्कृष्टमैश्वर्यमेव प्रपञ्च्यते— रायस्पोषेण धनसमृद्ध्या संसृज संयोजय।   तथा प्रजया पुत्रपौत्रादिरूपया धनेन च गवाश्वादिरूपेण संसृज।
### मन्त्रः
इन्द्रे॒मम्प्र॑त॒राङ्कृ॑धि सजा॒ताना॑मसद्व॒शी ।
समे॑न॒व्ँवर्च॑सा सृज दे॒वेभ्यो॑ भाग॒धा अ॑सत्
#### टीका
अथ द्वितीयामाह— इन्द्रेमं प्रतरामिति।   ह इन्द्र परमैश्वर्ययुक्ताग्न इमं यजमानं प्रतरां कृधि, अतिशयेन प्रकृष्टं कुरु।   तदेव प्रकृष्टत्वं विशदी क्रियतेसजातानां सहोत्पन्नानां ज्ञातीनां वश्यसन्नियमनसमर्थो भवतु।   किंचैनं वर्चसा बलेन संसृज।   अयं यजमानो देवेभ्यो भागधा असद्यज्ञेषु भागप्रदो भवतु।
### मन्त्रः
यस्य॑ कु॒र्मो ह॒विर्गृ॒हे तम॑ग्ने वर्धया॒ त्वम् ।
तस्मै॑ दे॒वा अधि॑ ब्रवन्न॒यञ्च॒ ब्रह्म॑ण॒स्पतिः॑ ।
#### टीका
अथ तुतीयामाह— यस्य कुर्मो हविरिति।   वयमृत्विजो यस्य यजमानस्य गृहे हविः कुर्मः, हेऽने त्वं तं यजमानं वर्धय।   देवाश्च तस्मै यजमानायाधिब्रवन्नयं यजमानः सर्वेभ्योऽधिक इति ब्रुयन्तु।   अयं च यजमानो ब्रह्मणस्पतिवैदिकस्य कर्मणः पालको भवतु।   तानेतान्मन्त्रान्विनियुङ्क्ते —  
 “उदेनमुत्तरां नयेति समिध आ दधाति यथा जनं यतेऽवसं करोति तादृगेव तत्” (सं. का. ५ प्र. ४ अ. ६) इति।
२१७२ यथा लोके दूरदेशे प्रामान्तरवर्तिनं प्रति यते गच्छते पुरुषायावसं मार्गरक्षाकरं पाथेयं संपादयति, तत्समिदाधानं प्रणेष्यमाणा[ या ] ग्नेय तादृगेव भवति।
समित्संख्यां विधत्ते—  
तिस्र आ दधाति त्रिवृद्वा आग्नेर्यावानेवाग्निस्तस्मैभागधेयं करोति” (सं. का. ५ प्र. ४ अ. ६) इति।
आहवनीयादिभेदेन त्रिगुणत्वम्।   समिद्द्रव्यं विधत्ते–  
 “औदुम्बरीर्भवन्त्यू र्ग्वा उदुम्बर ऊर्जमेवास्या अपि दधाति” [सं. का. ५ प्र. ४ अ. ६] इति।
।
### मन्त्रः
उदु॑ त्वा॒ विश्वे॑ दे॒वाः [12]  अग्ने॒ भर॑न्तु॒ चित्ति॑भिः ।
स नो॑ भव शि॒वत॑मस्सु॒प्रती॑को वि॒भाव॑सुः ।
#### टीका
कल्पः —  “उदु त्वा विश्वे देवा इत्यग्निमुद्यम्य” इति।   पाठस्तु– उदु त्वा विश्व इति।   हेऽग्ने विश्वे सर्वेऽपि देवाः प्राणरूपाश्चिंत्तिभिरुद्यामनकुशलाभिरिन्द्रियवृत्तिभिरुदु ऊर्ध्वमेव त्वां भरन्तु धारयन्तु।   स त्वं नोऽस्माकं शिवतमः शान्मतमः सुप्रतीकः सुमुखो विभावसुः प्रभविता वासयिता च भव।
अस्य मन्त्रस्य प्रथमपादे विश्वदेवशब्दार्थं दर्शयति —  
 “उदु त्वा विश्वे देवा इत्याह प्राणा वै विश्वे देवाः प्राणैरेवैनमुद्यच्छते” [सं. का. ५ प्र. ४ अ. ६] इति।
दीव्यन्ति स्वस्वकार्येषु व्यवहरन्तीति देवाः प्राणाः।
द्वितीयपादेऽग्न्यादिशब्दान्परित्यज्य चित्तिशब्दस्य तात्पर्यं दर्शयति —  
 “अग्ने भरन्तु चित्तिभिरित्याह यस्मा एवैनं चित्तायोद्यच्छते तेनैवैनꣳ समर्धयति” [सं. का. ५ प्र. ४ अ. ६] इति।
चित्तिशब्देन * चित्तिमात्रगतेन चित्तमभिप्रेतकार्यं सूच्यते।   तथा सति यस्मै कार्यायेदमुद्यमनं तेनैव कार्येणैनमग्निं समृद्धं करोति।
।
### मन्त्रः
पञ्च॒ दिशो॒ दैवी᳚र्य॒ज्ञम॑वन्तु दे॒वीरपाम॑तिन्दुर्म॒तिम्बाध॑मानाः ।
रा॒यस्पोषे॑ य॒ज्ञप॑तिमा॒भज॑न्तीः ।
#### टीका
कल्पः —  “पञ्च दिशो दैवीरिति पञ्चमिर्हरत्याग्नीध्रात्” इति।   तत्र प्रथमा माह— * ख. पुस्तकटिप्यण्यां – चितिमन्त्रगतेनेति पाठो भवितुं युक्तः’ इति वर्तते।
२१७३ पञ्च दिशो दैवीरिति।   इमाः प्राच्यादयः पञ्च दिशो दैवीरिन्द्रयमादीनां देवीनां संबन्धिन्यो दैवीः स्वयमपि देवतारूपा अमतिमस्मदीयं प्रज्ञामान्द्यं दुर्मतिं दुष्टां पापविषयां बुद्धिं चापबाधमाना विनाशयन्त्यो रायस्पोषे धनसमृद्धौ यज्ञपतिं यजमानमा समन्तात्सेवमाना इमं यज्ञमवन्तु रक्षन्तु।
### मन्त्रः
रा॒यस्पोषे॒ अधि॑ य॒ज्ञो अ॑स्था॒थ्समि॑द्धे अ॒ग्नावधि॑ मामहा॒नः ।
उ॒क्थप॑त्त्र॒ ईड्यो॑ गृभी॒तस्त॒प्तङ्घ॒र्मम्प॑रि॒गृह्या॑यजन्त ।
#### टीका
अथ द्वितीयामाह– रायस्पोषे अधीति।   अयं यज्ञो रायस्पोषे धनसमृद्धावध्यस्थादधिकमवस्थितः सन्सर्वदा धनपुष्टिं ददातीत्यर्थः।   कीदृशो यज्ञः, समिद्धे सभ्यक्प्रज्वलितेऽग्ना वधि मामहानोऽधिकं पुनः पुनः पूज्यमानः, उक्थपत्र उक्थानि शस्त्राणि पत्रं वाहनं यस्यासावुक्थपत्रः, ईड्यः स्तुत्यः, गृहीतः ऋत्विग्यजमानैः परिगृहीतः।   ते च तप्तं प्रज्वलितं धर्ममग्निं परिगृह्यायजन्त सर्वदा यजन्ति।
### मन्त्रः
ऊ॒र्जा यद्य॒ज्ञमश॑मन्त दे॒वा दैव्या॑य ध॒र्त्रे जोष्ट्रे᳚ ।
दे॒व॒श्रीश्श्रीम॑णाश्श॒तप॑याः [13]  प॒रि॒गृह्य॑ दे॒वा य॒ज्ञमा॑यन्न् ।
#### टीका

अथ तृतीयामाह— ऊर्जा यद्यज्ञमिति।   देवा दीव्यन्तो व्यवहरन्त ऋत्विग्यजमाना धर्त्रादिविशेषणैर्विशेषितायाग्नये यद्यस्मिन्काल ऊर्जा हविःस्वरूपेणान्नेन यज्ञमशमन्त शान्तं तुष्टिहेतुमकुर्वत।   कीदृशायाग्नये, दैव्याय देवानां हिताय, धर्त्रे यागद्वारा जगतो धारयित्रे जोष्ट्रेऽस्माभिर्दीयमानस्य हविषः सेवित्रे।   तस्मिन्कालेऽयमग्निरीदृशो भवति।   कीदृश इति तदुच्यतेदेवश्रीर्दवानेव श्रयति हविर्वहनेनेति देवश्रीः।   श्रीमणाः श्रयते सेवत इति श्रीर्यजमानस्तस्यिन्ननुग्रहरूपं मनो यस्यासौ शतपयाः।   तादृशमग्निं परिगृह्य देवा ऋत्विग्यजमानाय इमं यज्ञमायन्प्राप्युवन्त्यनुतिष्ठन्तीत्यर्थः।
### मन्त्रः

सूर्य॑रश्मि॒र्हरि॑केशᳶ पु॒रस्ता᳚थ्सवि॒ता ज्योति॒रुद॑या॒ꣳ॒ अज॑स्रम् ।
तस्य॑ पू॒षा प्र॑स॒वय्ँया॑ति दे॒वस्स॒म्पश्य॒न्विश्वा॒ भुव॑नानि गो॒पाः ।
#### टीका
अथ चतुर्थीमाह– सूर्यरश्मिरिति।   दारिद्र्यं हरतीति हरिर्हिरण्यं, हिरण्यवर्णाः केशस्थानीयाः शिखा यस्यासौ हरिकेशोऽग्निः।   स च सूर्यरश्मिर्भूत्वा सविता प्राणिनां तत्तद्व्यवहारेषु प्रेरको ज्योतिर्गण्डलरूपः सन्पूर्वस्यां दिश्यजस्रं प्रतिदिनमुदयानुदेति।   यस्मिन्नुदये सति पूषा पोषकः स देवस्तस्य प्रसवं जगतः प्रेरणं याति प्राप्नोति।   कीदृशो देवः, गोपा रक्षकः।   किं कुर्वन्, विश्वा भुवनानि संपश्यन्सर्वाल्ँ लोकानवलोकयन्।
### मन्त्रः

दे॒वा दे॒वेभ्यो॑ अध्व॒र्यन्तो॑ अस्थुर्वी॒तꣳ श॑मि॒त्रे श॑मि॒ता य॒जध्यै᳚ ।
तु॒रीयो॑ य॒ज्ञो यत्र॑ ह॒व्यमेति॒ तत॑ᳶ पाव॒का आ॒शिषो॑ नो जुषन्ताम् ।
#### टीका
अथ पञ्चमीमाह–  २१७४ देवा देवेभ्य इति।   पशुबन्धरूपो यज्ञश्चतुर्भागः।   तत्रोपाकरणान्तः प्रथमः।   उपाकृतस्ध शामिप्रदेशे स्थितिर्द्वितीयः यागार्श्चं यत्संस्कारं करोति स तृतीयः।   हविष्प्रदानान्तश्चतुर्थः।   तदिदं भागचतुष्टयं क्रमेणात्राभिधीबते।   देवा ऋत्विग्यजमाना देवेभ्यो हविःस्वीकर्तृभ्योऽध्वर्यन्ता यागं कर्तुमिच्छन्तोऽस्थुस्तिष्ठन्ति।   उपाकरणान्तमनुतिष्ठन्तीत्यर्थः।   तत ऊर्ध्वं शमित्रे वीतं शामित्रदेशे प्राषितं पशुरूपं हविर्भवति।   तत ऊर्ध्वं शमिता यजध्यै यागार्थं संस्करोति स तृतीयः।   उपरितनश्चतुर्थो यज्ञभागः।   यत्र यस्मिन्भागचतुष्टयोपेते यज्ञे हव्यमेति देवता हविः प्राप्नोति ततस्तस्माद्भागचतुष्टयोपेताद्यज्ञात्पावका आहवनीयादयोऽग्नयो नोऽस्मदीया आशिषोऽपेक्षितान्फलविशेषाञ्जुवन्तां संपादयन्तित्यर्थः।
एषु मन्त्रेषु प्रथममन्त्रे प्रथमपादस्य तात्पर्यं दर्शयति —  
 “पञ्च दिशो देवीर्यज्ञमवन्तु देवीरित्याह दिशो ह्येवोऽनु प्रच्यवते” (सं. का. ५ प्र. ४ अ. ६) इति।
एष यजमानः प्राच्याद्याः पञ्च दिशोऽनुक्रमेण यज्ञरक्षार्थं प्रेरयति।   द्वितीयपादस्य तात्पर्यं दर्शयति “अपामतिं दुर्मतिं बाधमाना इत्याह रक्षसामपहत्यै” (सं. का. ५ प्र. ४ अ. ६) इति।
अमतेर्दुर्मतेश्च रक्षोभिः संपादितत्वात्तद्वाधेन रक्षांस्येवापहतानि भवन्ति।
तृतीयपादे रायस्पोषशब्देन विवक्षितार्थं दर्शयति —  
 “रायस्पोषे यज्ञपतिमाजन्तीरित्याह पशवो वै रायस्पोषः पशूनेवाव रुन्धे” (सं. का. ५ प्र. ४ अ. ६) इति।
उदु त्वा विश्वे देवा इत्यनेनोद्यमनमन्त्रेण संहितमुत्तरनन्त्रपञ्चकं  विनियुङ्क्ते —  
 “षड्भिर्हरति षड्वा ऋतव ऋतुभिरेवैनꣳ हरति” (सं. का. ५ प्र. ४ अ. ६) इति।
रायस्पोषे अधि यज्ञ ऊर्जा यद्यज्ञामिति मन्त्रद्वयं विशेषतः प्रशंसति–  २१७५ “द्वे परिगृह्यवती भवतो रक्षसापपहत्यै” (सं. का. ५ प्र. ४ अ. ६) इति।
परिगृह्यायजन्त परिगृह्य देवा यज्ञमायन्नित्येवं परिगृह्यशब्दो ययोर्ऋचोस्ते परिगृह्यवत्यौ।   परिग्रहः पृथक्स्वीकारस्तेन यज्ञं विनाशयितुमसमर्थानि रक्षांसि स्वयमेवापहन्यन्ते ।   षट्सु मन्त्रेषु पञ्चममन्त्रस्य तात्पर्यं दर्शयति —  
 “सूर्यरश्मिर्हरिकेशः पुरस्तादित्याह प्रसूत्यै” [सं. का. ५ प्र. ४ अ. ६] इति।
पूषा प्रसवं यातीति तत्राभिधानादयं मन्त्रः प्रसूत्यै संपद्यते।
षष्ठमन्त्रस्य चतुर्थपादे पावकशब्दस्य तात्पर्यं दर्शयति —  
 “ततः पावका आशिषो नो जुषन्तामित्याहान्नं वै पावकोऽन्नमेवाव रुन्धे” (सं. का. ५ प्र. ४ अ. ६) इति।
अग्निवाचकः पावकशब्दस्तेन पच्यमानमन्नमुपलक्ष्यते।
### मन्त्रः

वि॒मान॑ ए॒ष दि॒वो मध्य॑ आस्त आपप्रि॒वान्रोद॑सी अ॒न्तरि॑ख्षम् ।
स वि॒श्वाची॑र॒भि [14]  च॒ष्टे॒ घृ॒ताची॑रन्त॒रा पूर्व॒मप॑रञ्च के॒तुम् ।
#### टीका
कल्पः — “विमान एव दिवो मध्य आस्त इति द्वाभ्यामाग्नीघ्रेऽश्मानं निधाय” इति।   तत्र प्रथमामाह– विमान एष इति।   एषोऽश्मा विमानो विविधं जगन्निर्मिमाणः सन्दिवो मध्य आस्त आग्नीघ्रस्थानीयस्याऽऽकाशस्य मध्ये तिष्ठति।   कीदृशोऽश्मा।   रोदसी द्यावापृथिव्यावन्तरिक्षं चाऽऽपप्रिवान्सर्वतः पूरितवान्।   यद्यप्येवमश्मा न किंचिज्ज गन्निर्मिमीते नापि लोकत्रयमापूर्य तिष्टति तथाऽपि परमेश्वरगुणैस्त्य स्तूय मानत्वान्न कोऽपि विरोधः।   तथा स्तूयमानो विश्वाचीर्विश्वव्यापिनीर्दिशोऽभिचष्टे सर्वतः प्रकाशयति।   तथा घृताचीर्घृतप्राप्तिहेतुभूता धेनूश्चाभिचष्टे।   तथाऽन्तरा ब्रह्माण्डस्य पूर्वमपरं च केतुमुदयास्तमयाभ्यां पूर्वापरदिशोश्चिह्नभूतं सूर्यमभिचष्टे।
### मन्त्रः
उ॒ख्षा स॑मु॒द्रो अ॑रु॒णस्सु॑प॒र्णᳶ पूर्व॑स्य॒ योनि॑म्पि॒तुरा वि॑वेश ।
मध्ये॑ दि॒वो निहि॑त॒ᳶ पृश्ञि॒रश्मा॒ वि च॑क्रमे॒ रज॑सᳶ पा॒त्यन्तौ᳚ ।
#### टीका
अथ द्वितीयामाह – उक्षा समुद्र इति।   अयगश्मोक्षा गेघो यागद्वारेण फलाभिवर्षक इत्यर्थः।   समुद्रो बहुफलप्रदत्वात्समुद्रसदृशः।   अरुणः पूर्वमन्त्रे सर्वप्रकाशकत्वेनोपचरितत्वात्सूर्यसदृशः।   सुपर्णः स्वर्गं प्रत्युद्गमनहेतुत्वात्पक्षिसदृशः।   तथाविधोऽश्मा पितुः पालकस्य पूर्वदिग्वर्तिन आहवनीयस्य योनिं कारणभूतमाग्नीघ्नमाविवेश   ७६ प्रविष्टवान्।    येषां दीक्षितानामाहवनीय उद्वायेदाग्नीघ्रादुद्धरेत्’ इत्याहवनीययोनित्वमाग्नीघ्रस्यान्यत्राऽऽम्नातम्।   अयं पृश्निः श्वेतवर्णोऽश्गा दिवो मध्ये निहितः स्थापितः सन्रजसो रञ्जनीयस्य जगतोऽन्तावुत्पत्तिप्रलयरूपं कोटिद्वयं पाति परमेश्वररूपेण पालयति।
### मन्त्रः

इन्द्र॒व्ँविश्वा॑ अवीवृधन्थ्समु॒द्रव्य॑चस॒ङ्गिरः॑ ।
र॒थीत॑मꣳ रथी॒नाव्ँवाजा॑ना॒ꣳ॒ सत्प॑ति॒म्पति᳚म् ।
#### टीका
कल्पः —  “इन्द्रं विश्वा अवीवृधन्निति चतसृभिरापुच्छाद्रत्वा” इति।   तत्र प्रथमामाह— इन्द्रं विश्वा अवीवृधमिति।   विश्वा गिरः सर्वाः स्तुतय इन्द्रं परमैश्वर्योपेतमग्निमवीवृधण्वर्धितवत्बः।   कीदृशमिन्द्रं, समुद्रव्यचसं समुद्रवद्व्यापिनम्।   रथीनां रथीतमं रथ एवामस्तीति व्युत्पत्त्या रथिश्ब्देन राजामात्यादय उच्यन्ते।   तेषां मध्येऽतिशयेन रथी रथीतमस्तम्।   वाजानां पतिमन्नानां पालकम्।   यथासप्ततिं सन्मार्गवर्तिनां यजमानानां पालकम्।
### मन्त्रः
सु॒म्न॒हूर्य॒ज्ञो दे॒वाꣳ आ च॑ वख्ष॒द्यख्ष॑द॒ग्निर्दे॒वो दे॒वाꣳ आ च॑ वख्षत् ।
#### टीका
अथ द्वितीयामाह– सूम्नहूर्यज्ञ इति।   सुम्नहूः सुम्नस्य प्रजापशुरूपस्य सुखस्यगऽऽह्वाता संपादयिता यज्ञश्च देवानावक्षदावहतु।   यक्षदग्निश्च पूर्वोक्ताग्निरपि देवानावक्षदाह्वयतु।
### मन्त्रः

वाज॑स्य मा प्रस॒वेनो᳚द्ग्रा॒भेणोद॑ग्रभीत् ।
#### टीका
अथ तृतीयामाह— बाजस्य मेति।   इन्द्रः परमैश्वर्ययुक्तोऽग्निर्वाजस्यान्नस्य प्रसूतिनिमित्तेनोद्ग्रामेणोद्ग्रहणसामर्थ्येन मां यजमानमुदग्रभीदुत्कर्ष प्रापितवान्।
### मन्त्रः
अथा॑ स॒पत्ना॒ꣳ॒ इन्द्रो॑ मे निग्रा॒भेणाध॑राꣳ अकः ।
#### टीका
अथानन्तरमिन्द्र परमैश्वर्ययुक्तोऽयमग्निर्निग्रामेण निग्रहसामर्थ्येन मे सपत्नान्मदीयान्वैरिणोऽधरान कर्निगृहतिन्करोतु।
### मन्त्रः

उ॒द्ग्रा॒भञ्च॑ निग्रा॒भञ्च॒ ब्रह्म॑ दे॒वा अ॑वीवृधन्न् ।
अथा॑ स॒पत्ना॑निन्द्रा॒ग्नी मे॑ विषू॒चीना॒न्व्य॑स्यताम् ॥ [15]
#### टीका
अथ चतुर्थीमाह— उद्ग्रामं चेति।   देवाः सर्वे ब्रह्म परिवृढमुद्ग्राभमस्मदयिमुत्कर्षं निग्राभं च वैरिणो निकर्षं चावीवृधन्वर्धितवन्तः।
अथानन्तरमिन्द्राग्नी विषूचीनान्सर्वतः पलायमानान्मे सपत्नान्मदीयान्वैरिणो व्यस्यतां विनाशयताम्।
अत्र निवियोग संग्रहः।
उत्त्रिभिः समिधो दध्यादुदु त्वोद्यच्छते नलम्।
पञ्चेति वञ्चभिर्हत्वा विद्वाभ्यात्मश्यनः स्थितिः।।
इन्द्रं चतुर्भिराषुच्छाद्गच्छेत्पञ्चदशेरिताः।।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे चतुर्थप्रपाठकेऽ तृतीयोऽनुवाकः ।।   ३ ।।

## अनुवाकः ४ अग्निप्रणयनाङ्गमप्रतिरथसूक्तम्  
त्रिष्टुप्  १३,   
१५ अनुष्टुप ।  
अग्निर्ऋषिः
## चतुर्थकाण्डे षष्ठप्रपाठके चतुर्थोऽनुवाकः
### मन्त्रः

आ॒शुश्शिशा॑नो वृष॒भो न यु॒ध्मो घ॑नाघ॒नः ख्षोभ॑णश्चर्षणी॒नाम् ।
स॒ङ्क्रन्द॑नोऽनिमि॒ष ए॑कवी॒रश्श॒तꣳ सेना॑ अजयथ्सा॒कमिन्द्रः॑ ।
#### टीका

२१७७ (अथ चतुर्थकाण्डे षष्ठमप्रपाठके चतुर्थोऽनुवाकः)।
तृतीयोऽनुवाकेऽग्निप्रणयनमुक्तम्।
अथाप्रतिरथसूक्तमुच्यते।
कल्पः —  “आशुः शिशान इतिं दक्षिणतो ब्रह्मा दशर्चेनान्वेति मैत्रावरुणः प्रतिप्रस्थाता वा” इति।   तत्र प्रथमामाह— आशुः शिशान इति।   अयमिन्द्रः परमैश्वर्योपेतः शतं सेनाः शतसंख्याकाः परकीयसेनाः साकमेकपयत्नेनाजयत्।   कीदृश इन्द्रः।   आशुः शीघ्रकारी, शिशानस्तीक्ष्णोऽयुध इत्यर्थः।   तत्र दृष्टान्तः वृषभो न युध्मः।   यथा तृषभो वृषभान्तरेण योद्धमुत्सुकस्तद्वदयमपि घनाघनोऽतिशयेन शत्रूणां हिंसको घातकः।   चर्षणीनां परसेनागतमनुष्याणां क्षोमणः क्षोभहेतुः।   संक्रन्दनः समीचीनं क्रन्दनं परभयहेतुर्ध्वनिविशेषो यस्यासौ संक्रन्दनः।   अनिमिषः कदाचिदपि निमेषं न करोत्यत्यन्तसावधान इत्यर्थः एकवीरः परानपेक्षेण ( क्षः ) स्वयमेक एव जेतुं समर्थः शूरः।
### मन्त्रः
स॒ङ्क्रन्द॑नेनानिमि॒षेण॑ जि॒ष्णुना॑ युत्का॒रेण॑ दुश्च्यव॒नेन॑ धृ॒ष्णुना᳚ ।
तदिन्द्रे॑ण जयत॒ तथ्स॑हध्व॒य्ँयुधो॑ नर॒ इषु॑हस्तेन॒ वृष्णा᳚ ।
#### टीका
अथ द्वितीयामाह— संक्रन्दनेनेति।   युधो युद्धार्थिनो हे नरो मनुष्या इन्द्रेणानुगृहीताः सन्तस्तत्परबल जयत वशी कुरुत।   वशीकृत्व च तत्सहध्वमभिभवत विनाशयतेत्यर्थः।   कीदृशेनेन्द्रेण, संक्रन्दनेनानिमिषेण।   पूर्ववद्व्याख्येयम्।   जिष्णुना जयशीलेन, युस्कारेण युद्धकारिणा, दुश्च्यवनेन च्यावयितुं दुःशक्येन, धुष्णुना भीतिरहितेन, इषुहस्तेन बाणाद्यायुधोपेतेन, वृष्णा कामानां वर्षकेण।

### मन्त्रः
स इषु॑हस्तै॒स्स नि॑ष॒ङ्गिभि॑र्व॒शी सꣵस्र॑ष्टा॒ स युध॒ इन्द्रो॑ ग॒णेन॑ ।
स॒ꣳ॒सृ॒ष्ट॒जिथ्सो॑म॒पा बा॑हुश॒र्ध्यू᳚र्ध्वध॑न्वा॒ प्रति॑हिताभि॒रस्ता᳚ ।
#### टीका
अत तृतीयामाह— स इषुहस्तैरिति।   इषवो हस्तेषु येषां भटानां त इषुहस्तास्तै, साकं स इन्द्रो वशी परबलं स्ववशं करोति।   निषङ्गिणः खड्गहस्तास्तैः साकं स इन्द्रो वशी स्वकीवैर्धानुष्कैः खड्गहस्तैश्चोपेतत्वात्परर्सैन्यं वशो करोतीत्यर्थः।   यद्वा परसैन्यगतैर्धानुष्कैः खड्गहस्तैश्च सहितं तद्वशी करोति।   स इन्द्रो युधो योद्धा   २१८० सन्गणेन परकीयभटसमूहेन संस्रष्ठा सहसा गत्वा सम्यङ्मिश्रितो भवति।   मिश्रीभूय च ये स्वेन संसृष्टास्तान्सर्वाञ्जयतीति संसृष्ठजित्।   यजमानानां यागेषु सोमं पिवतीति सोमपा अत एव बाहुशर्धी बाहुवलोपेत ऊर्थ्वधन्वा निरन्तरमुद्यतधनुष्कः प्रतिहिताभिस्तेन धनुषा प्रेरिताभिरिषुभिरस्ता क्षेप्ता विनाशयतीत्यर्थः।
### मन्त्रः
बृह॑स्पते॒ परि॑ दीय [16]  रथे॑न रख्षो॒हामित्राꣳ॑ अप॒बाध॑मानः ।
प्र॒भ॒ञ्जन्थ्सेनाः᳚ प्रमृ॒णो यु॒धा जय॑न्न॒स्माक॑मेध्यवि॒ता रथा॑नाम् ।
#### टीका
अथ चतुर्थीमाह— बृहस्पते परीति।   बृहद्वाक्तस्याः पालको बृहस्पतिरिन्द्रः।   अत एव शाखान्तरे समाम्नातम्—“वाग्वै बृहत्तस्याः एष पतिस्तस्माद्बृहस्पतिरेषः” इति।   व्याकरणकर्तृत्वमिन्द्रस्य वाक्पतित्वम्।   तच्चान्यत्राऽऽम्नातम्— “ते देवा इन्द्रमब्रुवन्निमां नो वाच व्याकुर्विति”  इति।   तथाविध हे इन्द्र त्वं रथेन परिदीय सर्वतो गच्छ।   कीदृश इन्द्रः, रक्षोहा राक्षसानां हन्ता, अमित्राञ्शत्रूनवबाधमानो यथाऽपयन्ति तथा बाधमानः, सोनाः परकीयाः प्रभञ्जन्प्रकर्षेण भाग्नाः कुर्वन्, प्रमृणः प्रकर्षेण हिंसको युधा युद्धेन जयन्सर्वत विजयमानः।   अस्माकमस्मदीयानां रथानामवितैधि रक्षको भव।
### मन्त्रः

गो॒त्र॒भिद॑ङ्गो॒विद॒व्ँवज्र॑बाहु॒ञ्जय॑न्त॒मज्म॑ प्रमृ॒णन्त॒मोज॑सा ।
इ॒मꣳ स॑जाता॒ अनु॑ वीरयध्व॒मिन्द्रꣳ॑ सखा॒योऽनु॒ सꣳ र॑भध्वम् ।
#### टीका
अथ पञ्चमीमाह— 		गोत्रभिदभिति।   हे सजाताः समानजन्मानोऽस्मदीया ज्ञातयो यूयमिम मिन्द्रमनुवरियध्वम्।   अयमिन्द्रः पुरतो वीरः शूरोऽभवत्पश्चाद्यूयं शूरा भवत।   हे सखाय इन्द्रमनुसंरभध्वमिन्द्रः पुरसो युद्धं सम्यगारभतां पश्चाद्भवत आरभन्ताम्।   कीदृशमिन्द्रं गोत्रभिदं गोत्रान्पर्वतान्भिनत्ति तदीयपक्षांश्छिनत्तीति गोत्रभित्तं, गां भूमिं विन्दत्ते लभत इति गोवित्तं गोविदं, वज्रो वाहौ यस्य स वज्रबाहुस्तम्, अज्म जयन्तं भूमिराहित्यं शत्रूणां यथा भवति तथा विजयमानम्, ओजसा बलेन प्रभृणन्तं प्रकर्षेण हिसन्तम्।
### मन्त्रः
॒ल॒वि॒ज्ञा॒यस्स्थवि॑र॒ᳶ प्रवी॑र॒स्सह॑स्वान्वा॒जी सह॑मान उ॒ग्रः ।
अ॒भिवी॑रो अ॒भिस॑त्वा सहो॒जा जैत्र॑मिन्द्र॒ रथ॒मा ति॑ष्ठ गो॒वित् ।
#### टीका
अथ षष्ठीमाह— बलविज्ञाय इति।   हे इन्द्र त्वं जैवं जयशीलं रथमातिष्ठाऽऽरोह।   कीदृशस्त्वं, वलं परकीयसामर्थ्यं विजानातीति बलविज्ञायः।   स्थविरः पुरातनः।   प्रवीरः शूरेष्वप्यतिशूरः।   सहस्वान्बलवान्।   वाज्यन्नवान्।   सहमानः परेषामभिमविता।   उग्रो युद्धेषु क्रूरः।   अभितो वीराः शूरभटा यस्यासावभिवीरः।
२१८१ अभितः सत्त्वानः परिचारकाः प्राणिनो यस्यासावमिसत्त्वा।   सहसो बलाज्जातः सहोजा बलाधिक इत्यर्थः।   गां भूमिं विन्दते लभत इति गोवित्।
### मन्त्रः

अ॒भि गो॒त्राणि॒ सह॑सा॒ गाह॑मानोऽदा॒यः [17]  वी॒रश्श॒तम॑न्यु॒रिन्द्रः॑ ।
दु॒श्च्य॒व॒नᳶ पृ॑तना॒षाड॑यु॒ध्यो᳚ऽस्माक॒ꣳ॒ सेना॑ अवतु॒ प्र यु॒थ्सु ।
#### टीका

अथ सप्तमीमाह— अभिगोत्राणीति।   अयमिन्द्रः प्रयुत्सु प्रकृष्टेषु युद्धेषु अस्माकं सेना अवतु रक्षतु।   कीदृश इन्द्रः, अभि सर्वतोऽवस्थितानि गोत्राणि युद्धक्षेत्राणि सहसा शीघ्रं गाहमानः प्रविशन्।   अदायो दा(द)यारहितः।   वीरः शूरः।   शतमन्युर्बहुविधक्रोधयुक्तः।   दुश्च्यवनश्च्यावयितुं दुःशक्यः।   पृतनाषाट् परकीयसेनानामभिभविता।   अयुध्यः केनापि योद्धुमशक्यः।

### मन्त्रः
इन्द्र॑ आसान्ने॒ता बृह॒स्पति॒र्दख्षि॑णा य॒ज्ञᳶ पु॒र ए॑तु॒ सोमः॑ ।
दे॒व॒से॒नाना॑मभिभञ्जती॒नाञ्जय॑न्तीनाम्म॒रुतो॑ य॒न्त्वग्रे᳚ ।
#### टीका
+++(अस्य अष्टममन्त्रस्य व्याख्या नोपलब्धा)+++

### मन्त्रः
इन्द्र॑स्य॒ वृष्णो॒ वरु॑णस्य॒ राज्ञ॑ आदि॒त्याना᳚म्म॒रुता॒ꣳ॒ शर्ध॑ उ॒ग्रम् ।
म॒हाम॑नसाम्भुवनच्य॒वाना॒ङ्घोषो॑ दे॒वाना॒ञ्जय॑ता॒मुद॑स्थात् ।
#### टीका
अथाष्टमीमाह +++( अत्र नवमीमाह इति व्याख्या स्यात् - सम्पदाकटिप्पणिः )+++ — इन्द्रस्य वृष्ण इति।   वृष्णः कामामिवर्षिण इन्द्रस्य राज्ञं राज्यं कुर्वतो वरुणस्य शघों बलमुग्रं युद्धेष्वतितीव्रमस्तु।   महामनसां युद्धे स्थिरचितानां भुवनच्यवानां शत्रून्भूवनेभ्यरच्यावयितुं समर्थानां जयतां विजयमानानां देवानां घोषो निरुदस्थात्सर्वत उत्थितोऽभूत्।



### मन्त्रः
अ॒स्माक॒मिन्द्र॒स्समृ॑तेषु ध्व॒जेष्व॒स्माक॒य्ँया इष॑व॒स्ता ज॑यन्तु ।   [18]
अ॒स्माक॑व्ँवी॒रा उत्त॑रे भवन्त्व॒स्मानु॑ देवा अवता॒ हवे॑षु ।
#### टीका

अत दशमीमाह— अस्माकमिभ्द्र इति।   युद्धार्थं परसैन्यं गतेषु सम्यक्प्राप्तेषु सत्स्वस्माकमिन्द्रो रक्षिता भवत्विति शेषः।   तदानीमस्माकं या इषवोऽस्मदीयैर्मुक्तास्ता जयन्तु परसैन्यानि विध्यन्तु।   अस्माकं ये वीरा शूरा भटास्त उत्तरे भवन्तु परकीयभटेभ्य उत्कृष्टा भवन्तु।   देवा हवेषु युद्धेषु अस्मानु अस्मानेवावतावन्तु रक्षन्तु।
इत्थ दशर्चमप्रतिरथसूक्तं समाप्तम्।
### मन्त्रः

उद्ध॑र्षय मघव॒न्नायु॑धा॒न्युथ्सत्व॑नाम्माम॒काना॒म्महाꣳ॑सि ।
उद्वृ॑त्रहन्वा॒जिना॒व्ँवाजि॑ना॒न्युद्रथा॑ना॒ञ्जय॑तामेतु॒ घोषः॑ ।
#### टीका
अथ तत्रैव विकल्पिताः पञ्चर्च उच्यन्ते— तत्र प्रथमामाह—  २१८२ उद्धर्षयेति।   हे गघवन्निन्द्राऽऽयुधान्यस्मदीयोन्युद्धर्षय परकीयेभ्य उत्कृष्टानि कृत्वाऽस्मान्हर्षय।   मामकानां मदीयानां सत्व [ त्त्वा  ] नां प्राणिनां वहांसि तेजांस्युत्कृष्टानि कृत्वा तान्हर्षय।   हे वृत्रहन्वाजिनामस्मदीयानामश्वानां वाजिनानि शीघ्रगमनान्युक्तृष्टानि कृत्वा हर्षय।   जयतां विजयं प्राप्नुवतां रथानामस्मदीयानां घोष उदेतु महाध्वनिरुद्गच्छतु।
### मन्त्रः
उप॒ प्रेत॒ जय॑ता नरस्स्थि॒रा व॑स्सन्तु बा॒हवः॑ ।
इन्द्रो॑ व॒श्शर्म॑ यच्छत्वनाधृ॒ष्या यथाऽस॑थ ।
#### टीका
अथ द्वितीयामाह– उप प्नेतेति।   हे नरोऽस्मदीयाः पुरुषा उपप्रेत परसैन्यस्य समीपे प्रकर्षेण यच्छत।   ततो जयत विजयं प्राप्नुत।   वो युष्माकं बाहवः स्वकीयायुवैः प्रहरणेषु स्थिराः सन्तु।   यथा यूयमनाधृष्या असथ केनाप्यतिरस्कार्या भवय तथाऽयमिन्द्रो वो युष्माकं शर्म यच्छतु सुखं ददातु।
### मन्त्रः
अव॑सृष्टा॒ परा॑ पत॒ शर॑व्ये॒ ब्रह्म॑सꣳशिता ।
गच्छा॒मित्रा॒न्प्र [19]  वि॒श॒ मैषा॒ङ्कञ्च॒नोच्छि॑षः ।
#### टीका
अथ तृतीयामाह— अवसृष्टेति।   हिंसिका हेतिः शरव्या।   हे शरव्ये ग्रह्मणा संशिता तीक्ष्णीकृता त्वमवसृष्टाऽस्माभिर्मुक्ता सती षरापत सहसा परसैन्यै पतिता भव।   पतित्वा अमित्राञ्शत्रून्नच्छ प्राप्नुहि।   प्राप्य च प्रविशैषां शत्रूणां शरीरमध्ये प्रवेशं कुरु।   प्रविश्य चैषां शत्रूणां मध्ये कंचन पुरुषं मोच्छिषोऽवशिष्टं मा कुरु।   सर्वानपि जहीत्यर्थः।
### मन्त्रः
मर्मा॑णि ते॒ वर्म॑भिश्छादयामि॒ सोम॑स्त्वा॒ राजा॒मृते॑ना॒भि व॑स्ताम् ।
उ॒रोर्वरी॑यो॒ वरि॑वस्ते अस्तु॒ जय॑न्त॒न्त्वामनु॑ मदन्तु दे॒वाः ।
#### टीका
अथ चतुर्थीमाह— मर्माणि त इति।   हे यजमान ते तव मर्माणि वर्मभिः कवचैश्छादयामि।   सोमो रांजा त्वाममृतेन मरणनिवारकेण केनापि कवचविशेषेणाभिवस्ताममित आच्छादयतु।   ते तव वरिवो धनमुरोर्वरीयोऽस्तु, अन्यदीयादधिकादप्यत्यन्तमधिकमस्तु।   जयन्तं विजयं प्राप्नुवन्तं त्वां देवा अनुप्रदात्वनूकूला भूत्वा हृष्यन्तु।
### मन्त्रः
यत्र॑ बा॒णास्स॒म्पत॑न्ति कुमा॒रा वि॑शि॒खा इ॑व ।
इन्द्रो॑ न॒स्तत्र॑ वृत्र॒हा वि॑श्वा॒हा शर्म॑ यच्छतु ॥ [20]
#### टीका
अथ पञ्जमीमाह— यत्र बाणाइति।   यत्र यस्मिन्युद्धे बाणाः परैमुक्ताः संपतन्तीतश्चेतश्च संभूय पतन्ति।   तत्र दृष्टान्तः कूमारा विशिखा इव, [ यथा ] मुण्डित शिरस्का विशीर्णकेशा वाऽत्यन्तं वालाश्चपलाः सन्न इतश्चेतश्च गच्छन्ति तद्वत्।   तत्र युद्धेऽयमिन्द्रो विश्वाहा परकीयसर्वप्राणिघाती वृत्रहा विशेषतो वैरिघाती संन्नोऽस्मभ्यं शर्म यच्छतु सुखं ददातु ।   आशुः शिशान इत्येतत्सूक्तं विनियुङ्क्ते —  
—  २१८३ “देवासुराः संयत्ता आसन्ते देवा एतदप्रतिरथमपश्यन्तेन वे तेऽप्रत्यसुरानजयन्तदप्रतिरथस्याप्रतिरथत्वं यदप्रतिरथं द्वितीवो होताऽन्वाहाप्रत्येव तेन यजमानो भ्रातृव्याञ्जयत्यथो अनभिजितमेवाभि जयति” [सं. का. ५ प्र. ४ अ. ६] इति।
यदा देवाश्चासुराश्च युद्धायोद्यतास्तदानीं देवा विजयप्रदत्वेनाप्रतिरथाख्यमतत्सूक्तमपश्यन्।   * तेनैवं यजमानः सर्वान्भ्रातृव्यान्प्रतिकूलराहित्यं यथा भवति तथैव जयति।   अपि च पूर्वमनभिजितमपि धनं देशाविशेषं वा सर्वथाविजयत्येव।   सूक्तमप्त्रसंख्यां विधत्ते–  
 दशर्चं भवति दशाक्षरा विराड्विरजेमौ लोकौ विधृतावनयोर्लोकयोर्विधृत्या अथो दशाक्षरा विराडन्नं विराड्विराज्येवान्नाद्ये प्रति तिष्ठति” (सं. का. ५ प्र. ४ अ. ६) इति।
अस्मिन्ननुवाके समाम्नातानामुद्धर्षयेत्यादीनां पञ्चानां विकल्पार्थत्वात्सूक्तगता ऋचो दशैव संपद्यन्ते।   विराद्छन्दसो दशक्षरत्वात्तस्य च्छन्दसः सामर्थ्थेनैव लोक्योर्विधृतत्वात्तयोर्विधृत्यर्थमिदं दशर्चं सूक्तं संपद्यते।   अपि च दशाक्षरत्त्व विराट्छन्दसोऽन्नहेतुत्वेनान्नत्वाद्दशसंख्याद्वारा तस्मिन्नन्नाद्ये प्रतितिष्ठति।

अथ पूर्वानुवाकोक्तविमान इत्यादिमन्त्रद्वयसाध्यमश्मनिधानं विधत्ते–  
 “असदिव वा अन्तरिक्षमन्तरिक्षनिवाऽऽग्नीघ्रेऽश्मानं नि दधाति सत्त्वाय” (सं. का. ५ प्र. ४ अ. ६) इति।
भूमिवन्मूर्तस्वरूपाभावादिदमन्तरिक्षमविद्यमानसदृशं भवति।   अन्तरिक्षसदृशं चाऽऽग्नीध्रं हविर्धानशकलग्रहसादनादीनामभावेन शून्यत्वप्रतिभानात्।   अतः शून्यत्वनिवारणेन च सुसद्भावाय तत्रापि कंचिदश्मानं निदध्यात्।
मन्त्रद्वित्वं प्रशंसति— “द्वाभ्यां प्रतिष्ठित्यै” [सं. का. ५ प्र. ४ अ. ६] इति।
*अत्र तेन वै तेऽप्रत्यसुरानित्यादिंहोताऽन्वाहेत्यन्तसंहितावाक्यस्य व्याख्यानं त्रुटितम्।
२१८४ प्रथममन्त्रे विमानशब्दस्य तात्पर्यं दर्शयति —  
 “विमान एष दिवो मध्य आस्त इत्याह व्येवतया मिमीते” [सं. का. ५ प्र. ४ अ. ६] इति।
“एतयर्चा पूर्वं शून्यमाग्नीध्रं वस्तु विशिष्टं यथा भवति तथा मिमीत एव प्रमितं क्ररोत्येव।   
द्वितीममन्त्रे पृश्निशब्दतात्पर्यं दर्शयति —  
 “मध्ये दिवो निहितः पृश्निरश्मेत्याहान्यं वै पृप्श्यन्नमेवाव रुन्धे” (सं. का. ५ प्र. ४ अ. ६) इति।
पक्वं शाल्यन्नं श्वेतं भवति।   अतः श्वेतेनाश्मना तादृशमन्नं प्राप्नोति।
इन्द्रं विश्वा अवीवृधन्नित्यादिमन्त्रचतुष्टयसाध्यं गमनं विधत्ते–  
 “चतसृभिरा षुच्छादेति चत्वारि छन्दाꣳ सि छन्दोभिरेव” (सं. का. ५ प्र. ४ अ. ६) इति।
आग्नीघ्रान्निर्गत्य पुच्छपर्यन्तमेतैर्मन्त्रैर्गच्छेत्।   गायत्र्यादीनां मुख्यच्छन्दसां चतुष्ट्वान्मन्त्रसंख्यायाश्छन्दोभिरेव युक्तो गतवान्भवति।
प्रथममन्त्रस्य प्रथमपादेऽवीवृधन्निति पदस्म तात्पर्यं दर्शयति —  
 “इन्द्रं विश्वा अवीवृधन्नित्याह वृद्धिमेवोपावर्तते” (सं. का. ५ प्र. ४ अ. ६) इति।
तत्रैव चतुर्थपादे वाजशब्दतात्पर्यं दर्शयति —  
 “वाजानाꣳ सत्पतिं पतिमित्याहान्नं वै वाजोऽन्नमेवाव रुन्धे” (सं. का. ५ प्र. ४ अ. ६) इति।
“सुम्नहूर्यज्ञो देवाꣳ आ च वक्षदित्याह प्रङ्वा वै पशवः सुम्नं प्रजामेव पशूनात्मन्धत्ते” [सं. का. ५ प्र. ४ अ. ६] इति।
   अस्मिन्नेव मन्त्र उत्तरभागस्य तात्पर्यं दर्शयति —  
 “यक्षदग्निर्देवो देवाꣳ आ च यक्षदित्याह स्वमाकृत्यै” [सं. का. ५ प्र. ४ अ. ६] इति।
देवाꣳ आ च वक्षदित्युक्या तान्देवान्स्वगतान्स्वाधीनान्करोति।
२१८५ तृतीयमन्त्रगतयोरुद्ग्राभनिग्राभशब्देयास्तात्पर्यं दर्शयति —  
 “वाजस्य मा प्रसवेनोद्ग्राभेणोदग्रभीदित्यहासौ वा आदित्य उद्यन्नुद्ग्राभ एष निम्रोचन्निग्राभो ब्रह्मणैवाऽऽत्मानमुद्गृह्णाति ब्रह्मणा भ्रातृव्यं निगृह्णाति” [सं. का. ५ प्र. ४ अ. ६] इति।
ऊर्ध्वग्रहणवाचिनोद्ग्राभशब्देनोद्गच्छन्निग्राभशब्देनाधो गच्छन्नसावादित्यो लक्ष्यते।   अतस्तदुभयप्रतिपादकेन मन्त्रेणाऽऽत्मानमुद्गृह्णाति उत्कर्षं प्रापयति।   स्वभ्रातृघ्यं निगृह्णाति निग्रहं प्रापयति।   अत्र विनियोगसंग्रहः—
आशुरित्यप्रतिरथं होताऽन्वाह दशर्चकम्।  
उद्धर्षति विकल्पार्था मन्त्राः पञ्चदशेरिताः।।   इति ।
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे षष्ठप्रपाठके चतुर्थोऽनुवाकः ।।   ४ ।।

## अनुवाकः ५   चित्यामग्निस्थापनादिमारुतहोमान्तम्  
१, ५ -७ त्रिष्टुप् ।  
२,४ अनुष्टुप्,  
३ पुरस्ताद् बृहती  
११ विराट्  
१५-१९ अभिकृतिः ।  
अग्निर्ऋषिः
## चतुर्थकाण्डे षष्ठप्रपाठके पञ्चमोऽनुवाकः

### मन्त्रः
प्राची॒मनु॑ प्र॒दिश॒म्प्रेहि॑ वि॒द्वान॒ग्नेर॑ग्ने पु॒रो अ॑ग्निर्भवे॒ह ।  
विश्वा॒ आशा॒ दीद्या॑नो॒ वि भा॒ह्यूर्ज॑न्नो धेहि द्वि॒पदे॒ चतु॑ष्पदे ।
#### टीका
(अथ चतुर्थाष्टके षष्ठप्रपाठके पञ्चमोऽनुवाकः)।
चतुर्थेनुवाकेऽग्निप्रणयनाङ्गमप्रतिरथसूक्तमुक्तम्।

अथ पञ्चमेऽग्निस्थापनमुच्यते।
कल्पः —  “प्राचीमनु प्रदिशमिति पञ्चभिरग्निमधिरुह्य” इति।   तत्र प्रथमामाह— प्राचीमनु प्रदिशमिति।   अग्न इदानीमानीत हे वह्ने प्राचीं (प्र) दिशं प्रागाख्यां प्रकृष्टां दिशं विद्वांस्त्वमनुप्रेहि, अनुक्रमेण प्रकर्षो यथा भवति तथा गच्छ।   त्वमग्नेरिष्टकानिष्पादितस्य चितिरूपस्य वह्नेरिहास्मिन्कर्मणि पुरो अग्निर्भव पूर्वभागवर्ती वह्निर्भव।   यद्वा पुरोगन्ता मुख्योऽग्निर्भवेत्यर्थः विश्वा आशाः सर्वा अपि दिशो दीद्यानाः प्रकाशयन्विमाहि त्वमपि विशेषेण प्रकाशस्व।   ततो नोऽस्मदीयाय द्विपदे चतुष्पदे चोर्जमन्नं धेहि संप्रादय।

- अथ गमनमन्त्राः - प्राचीमिति त्रिष्टुभौ । विक्रमस्वेति च गायत्री । प्रथमा - प्राचीमिति । अग्निकाण्डे व्याख्याता । प्राचीं प्रदिशं प्रधानदिशं अनुप्रेहि अनुक्रमेण विद्वान् स्वाधिकारज्ञः । हे अग्ने! अग्नेस्तवायतनस्याहवनीयस्य पुरः अग्निः पुरस्तात् गन्ता भव इह अस्माकं कर्मणि विश्वा आशाः सर्वा दिशः दीद्यानः दीपयन् विभाहि विविधं भाहि दीप्यस्व । तथा कुर्वंश्च त्वं नः अस्माकं सम्बन्धिने द्विपदे चतुष्पदे च ऊर्जं धेहि देहीति ॥
### मन्त्रः
क्रम॑ध्वम॒ग्निना॒ नाक॒मुख्य॒ꣳ॒ हस्ते॑षु॒ बिभ्र॑तः ।
दि॒वᳶ पृ॒ष्ठꣳ सुव॑र्ग॒त्वा मि॒श्रा दे॒वेभि॑राद्ध्वम् ।
#### टीका
अथ द्वितीयामाह— क्रमध्वमग्निनेति।   हे ऋत्विग्यजमाना नाकं स्वर्गसाधनमुख्यमुखायां पूर्वं संपादितमग्निं हस्तेषु बिभ्रवो धारयन्तस्तेनाग्निना सह क्रमध्वमग्नेरुपरि षादान्विक्षिपत।   ततो दिवः पृष्ठमाकाशस्योपरि वर्तमानं सुवर्गत्वा स्वर्गलोकं प्राप्य देवेभिर्मिश्रा देवैरेकीभूताः सन्तः आध्वमुपविशत।
### मन्त्रः
पृ॒थि॒व्या अ॒हमुद॒न्तरि॑ख्ष॒मारु॑हम॒न्तरि॑ख्षा॒द्दिव॒मारु॑हम् ।
दि॒वो नाक॑स्य पृ॒ष्ठाथ्सुव॒र्ज्योति॑रगाम् [21]  अ॒हम् ।
#### टीका
अथ तृतीयामाह— पृथिव्या अहमिति।   अहं यजमानः पृथिव्या उद्वव एतदन्तरिक्षमारुहमारूढोऽस्मि।   तस्मादेवान्तरिक्षादुद्धतो दिवमारुहं द्युलोकमारूढोऽस्मि।   दिवो द्युलोकसंबन्धी नाको दुःखरहितो यः प्रदेशस्तस्य पृष्ठादुपरिष्टात्स्वर्गलोकवासिज्योतिर्मण्डलमादित्यरूपमहमगां प्राप्तोऽस्गि यद्वा प्राप्स्यामि।
### मन्त्रः
सुव॒र्यन्तो॒ नापे᳚ख्षन्त॒ आ द्याꣳ रो॑हन्ति॒ रोद॑सी ।
य॒ज्ञय्ँये वि॒श्वतो॑धार॒ꣳ॒ सुवि॑द्वाꣳसो वितेनि॒रे ।
#### टीका
अथ चतुर्थीमाह– सुवर्यन्तो नेति।   ये यजमानाः सुविद्वांसः सुष्ठु कमांनुष्ठानप्रकारं जानन्तो विश्वतोधारं सर्वस्व जगतो धारणहेतुं यमाग्निं कितेनिरे विस्तरेणानुतिष्ठन्ति ते यजमाना द्यामन्तरिक्षमारोहन्ति।   तथा रोदसी द्यावापृथिव्यावारोहन्ति।   ततः सुवर्यन्तः स्वर्गनिवासमादित्यमण्डलं प्राप्नुवन्तोऽन्यत्किमपि स्थानं नापेक्षन्ते ।
### मन्त्रः

अग्ने॒ प्रेहि॑ प्रथ॒मो दे॑वय॒ताञ्चख्षु॑र्दे॒वाना॑मु॒त मर्त्या॑नाम् ।
इय॑ख्षमाणा॒ भृगु॑भिस्स॒जोषा॒स्सुव॑र्यन्तु॒ यज॑मानास्स्व॒स्ति ।
#### टीका
अथ पञ्चमीमाह– अग्ने प्रेहीति।   देवानात्मन इच्छतो देवयन्तो यजमानस्तेषामुपकाराय हेऽग्ने त्वं प्रथमः प्रेहि पुरतो गच्छ।   यतस्त्वं देवानां मनुष्याणां च चक्षुःस्थां नीयः।   लोके हि गच्छतः पुरुषस्य दृष्टिः पुरतो याति।   इयक्षमाणा यष्टुमि  २१८९ च्छन्तो यजमाना भृगुभिः सजोषा अनुष्ठानपरैर्भृगुनामकैर्मुनिभिः समानप्रियाः सन्तः स्वस्ति कर्मक्षमा यथा भवन्ति तथा सुवर्यन्तु।  
तत्र प्रथममन्त्रस्य तात्पर्यं दर्शयति —
“प्राचीमनु प्रादिशं प्रेहि विद्वानित्याह देवलोकमेवैतयोपावर्तते” (सं. का. ५ प्र. ४ अ. ७) इति।   देवलोकमेवोद्धिश्यानयर्चा प्रवृत्तो भवति।
द्वितीयमन्त्रस्य तात्पर्यं दर्शयति —  
 “क्रमध्वमग्निना नाकमित्याहेमानेवैतया लोकान्क्रमते” (सं. का. ५ प्र. ४ अ. ७) इति।   इमानेव लोकानुद्दिश्यानयर्चा पादविन्यासं करोति
 तृतीयमन्त्रस्य तात्पर्यं दर्शयति —  
 “पृथिव्या अहमुदन्तरिक्षमाऽरुहमित्याहेमानेवैतया लोकान्समारोहति” (सं. का. ५ प्र. ४ अ. ७) इति।   इमानेव लोकानुद्दिश्यानयर्चा सम्यगारोहति।   चतुर्थमन्त्रस्य तात्पर्यं दर्शयति —  
 “सुवर्यन्तो नापेक्षन्त इत्याह सुवर्गमेवतैया लोकमेति” (सं. का. ५ प्र. ४ अ. ७) इति।   स्वर्गप्राप्तिप्रतिपादकशब्दस्यात्र सद्भावात्तदृचा स्वर्ग’ प्राप्तिः।   
 पञ्चममन्त्रस्य तात्पर्यं दर्शयति —  
 अग्ने प्रेहि प्रथमो देवयतामित्याहोभयेष्वेवतया देवमनुष्येषु चक्षुर्दधाति’ (सं. का. ५ प्र. ४ अ. ७) इति।   उभयचक्षुःप्रतिपादस्य शब्दस्यात्र सद्भावादेतयर्चोभयत्र चक्षुःस्थापनम्।
  मन्त्रान्विनियुङ्क्ते —  
 “पञ्चभिरधि क्रामति पाङ्क्तो यज्ञो यावानेव यज्ञस्तेन सह सुवर्गं लोकमेति” (सं. का. ५ प्र. ४ अ. ७) इति।
### मन्त्रः
नक्तो॒षासा॒ सम॑नसा॒ विरू॑पे धा॒पये॑ते॒ शिशु॒मेकꣳ॑ समी॒ची ।
द्यावा॒ ख्षामा॑ रु॒क्मो अ॒न्तर्वि भा॑ति दे॒वा अ॒ग्निन्धा॑रयन्द्रविणो॒दाः ।
#### टीका
कल्पः —    “नक्तोषासाऽग्ने सहस्राक्षेति द्वाभ्यां संहिताभ्यां दध्नः पूर्णामौदुम्वरीं स्वयमातृण्णायां जुहोति” इति।   तत्र प्रथमामाह— नक्तोषासेति।   नक्तं चोषाश्च नक्तोषासा रात्रिदिवसावित्यर्थः।   समनसा परस्परमैकमत्ययुक्ते विरूपे रात्रिः कृष्णा दिवसः शुक्ल इत्येवं विलक्षणरूपे समीची समीच्यावनुकुले सत्यावेकं शिशुमग्निरूपं धापयेते यजमानकर्तृकमग्नि  २१९० धारणं संपादयतः द्यावा द्युलोके क्षामा ( म ) क्षितावन्तस्तदुभयमध्यवर्तिन्यन्त रिक्षे रुक्मो रोचमानोऽयमग्निर्विभाति विशेषेण प्रकाशते।   दीव्यन्ति व्यवहरन्तीति देवाः प्राणास्ते च द्रविणोदा यागद्वारेण धनरूपं फलं प्रयच्छति तादृशा यजमानस्य प्राणा अग्निमेतं धारयन्धृतवन्तः।
### मन्त्रः
अग्ने॑ सहस्राख्ष [22]
श॒त॒मू॒र्ध॒ञ्छ॒तन्ते᳚ प्रा॒णास्स॒हस्र॑मपा॒नाः ।
त्वꣳ सा॑ह॒स्रस्य॑ रा॒य ई॑शिषे॒ तस्मै॑ ते विधेम॒ वाजा॑य॒ स्वाहा᳚ ।
#### टीका
अथ द्वितीयामाह— अग्ने सहस्राक्षेति।   शतसहस्त्रशब्दा अपरिमिता (तत्वा) भिप्रायेण।   विश्वश्चक्षुरित्यादिमन्त्रोक्तमूर्तिरूपत्वेनायमग्निरत्र स्तूयते।   तस्मादक्षिमूर्धप्राणापाना हेऽग्ने तव बहबः तथा त्वं साहस्रस्य बहुसहस्रसमूहषरिमितस्य रायो धनस्येशिषे प्रभुर्भवसि।   तस्मै ते तादृशाय तुभ्यं वाजायान्नसिद्ध्यर्थं विधेम परिचरेमहविषा स्वाहेदं हविः स्वाहुतमस्तु।   
तत्र प्रथममन्त्रं विनियुङ्क्ते —  
 “नक्तोषासेति पुरोनुवाक्यामन्वाह प्रत्त्यै” (सं. का. ५ प्र. ४ अ. ७) इति।
पुरोभवाः ( बा ) प्रदानमन्त्राः।   पू (न्त्रात्पू ) र्वमनुक्रमेणोच्यत इति पुरोनुवाक्या प्रत्त्या उत्तरेण मन्त्रेण हविष्प्रदानायाऽऽदौ तान्ब्रू [ तां ब्रू ] यात् पुरोनुवाक्या, मनूच्य याज्यया जुहोतीत्यन्यत्राऽऽम्नातत्वात्।
द्वितीयमन्त्रस्य वैराजरूपप्रापकत्वं दर्शयति —  
 “अग्ने सहस्राक्षेत्याह साहस्त्रः प्रजापतिः प्रजापतेराप्त्यै” (सं. का. ५ प्र. ४ अ. ७) इति।
सहस्रसंख्याकचक्षुरादिसंबन्धो विश्वरूपधरस्य विराण्मूर्तेः संभवति नान्यस्यअतोऽयं मन्त्रः प्रजापतिप्राप्तये भवति।   
अस्य मन्त्रस्य चतुर्थपादे बाजशब्दस्य तात्पर्यं दर्शयति —  
 “तस्मै ते विधेम वाजाय स्वाहेत्याहान्नं वै वाजोऽन्नमेवाव रुन्धे” (सं. का. ५ प्र. ४ अ. ७) इति।  
 एतन्मन्त्रसाध्यं होमं विधत्ते–  
 “दघ्नः पूर्णामौदुम्बरीꣳ स्वयमातृण्णायां जुहोत्यूर्ग्वै दध्यूर्गुदुम्बरोऽसौ स्वयमातृण्णाऽमुष्यामेवोर्जं दधाति तस्मादमुतोऽर्वाचीमूर्जमुप जीवामः” (सं. का. ५ प्र. ४ अ. ७) इति।२१९१ जुहूसदृशी काचित्स्रुगौदुम्बरी।   दध्युदुम्बरयोरन्नरूपत्वात्स्वयमातृण्णायाश्च स्वर्गरूपत्वात्तस्यां तद्धोमेन स्वर्ग एवान्न स्थापयति।   यस्प्रात्स्बर्ग ऊर्गवस्थिता तस्मादमुतो द्युलोकादर्वाचीं वृष्टिरूपेणाधः पतन्तीमूर्जमन्नं वयमुपजीवामः।

### संयुक्तमन्त्रः
सु॒प॒र्णो॑ऽसि ग॒रुत्मा᳚न्पृथि॒व्याꣳ सी॑द पृ॒ष्ठे पृ॑थि॒व्यास्सी॑द भा॒साऽन्तरि॑ख्ष॒मा पृ॑ण॒ ज्योति॑षा॒ दिव॒मुत्त॑भान॒ तेज॑सा॒ दिश॒ उद्दृꣳ॑ह ।
### मन्त्रः
सु॒प॒र्णो॑ऽसि ग॒रुत्मा᳚न् , पृथि॒व्याꣳ सी॑द,  पृ॒ष्ठे पृ॑थि॒व्यास्सी॑द

#### टीका
कल्पः —   “सुपर्णोऽसि गरुत्मानिति तिसृभिः स्वयमातृण्णायामग्निं प्रतिष्ठाप्य” इति।
तत्र प्रथममाह— सुपर्णोऽसीति।   हेऽग्ने त्वं सुपर्णः पक्ष्याकारो गरुत्मान्गरुडसमानोऽसि।   अतोऽस्यां चितिरूपायां पृथिव्यां सीदोपविश।   तत्रापि पृथिव्याः पृष्ठ उपविश।
### मन्त्रः
भा॒साऽन्तरि॑ख्ष॒मा पृ॑ण ,
#### टीका
अथ द्विदीयामाह— मासाऽन्तरिक्षमिति।   भासा स्वकीयेन प्रकाशेनान्तरिक्षमापृण सर्वत।   षूरय।  
### मन्त्रः

तेज॑सा॒ दिश॒ उद्दृꣳ॑ह ।
#### टीका
ज्योतिषा स्वकीयेन सामर्थ्येन दिवं द्युलोकमुत्तभानोर्ध्वं स्तम्भितं कुरु।  
### मन्त्रः
ज्योति॑षा॒ दिव॒मुत्त॑भान
#### टीका
तथा तेजसा स्वकीयेन सामर्थ्थेन दिशः प्राच्यादिका उद्दृंहोत्कर्षेण दृढी कुरु।
### मन्त्रः
आ॒जुह्वा॑नस्सु॒प्रती॑कᳶ पु॒रस्ता॒दग्ने॒ स्वाय्ँयोनि॒मा सी॑द सा॒ध्या ।
अ॒स्मिन्थ्स॒धस्थे॒ अध्युत्त॑रस्मि॒न्विश्वे॑ देवाः [23]
यज॑मानश्च सीदत ।
#### टीका
अथ तृतीयामाह— आजुह्वानः सुप्रतीक इति।   हेऽग्ने त्वमाजुह्वान आभिमुख्येन हूयमानः सुप्रतीकः सुमुखः सन्पुरस्तात्पूर्वस्यां दिशि साध्या साध्वीं समीचीनां स्वां योनिं स्वकीयं स्थानमासीदाऽऽगत्य प्राप्नुहि।   हे विश्वे देवा यूयं यजमानश्चस्गिन्पुरोवर्तिनि सघस्थेऽग्निना सह स्थातुं योग्येऽध्युत्तरस्मिन्नधिकमुत्कृष्टे स्थाने सीदतोपविशत।   एतान्मन्त्रान्विनियुङ्क्ते —  
“तिसृभिः सादयति त्रिवृद्वा अग्निर्यावानेवाग्निस्तं प्रतिष्ठां गमयति” [सं. का. ५ प्र. ४ अ. ७] इति।
### मन्त्रः
प्रेद्धो॑ अग्ने दीदिहि पु॒रो नोऽज॑स्रया सू॒र्म्या॑ यविष्ठ ।
त्वाꣳ शश्व॑न्त॒ उप॑ यन्ति॒ वाजाः᳚ ।
#### टीका
कल्पः —  “प्रेद्धो अग्ने दीदिहि पुरो न इत्यौदुम्बरीं समिधमादधाति” इति।   पाठस्तु– प्रेद्धो अग्न इति।   हेग्ने प्रेद्धः पूर्वमपि प्रकर्षेण दीप्तस्त्वं पुरो नोऽस्माकं पुरोदेशेऽजस्त्रया निरन्तरवर्तिन्या सूर्म्या सूर्मिसमानया ज्वालया दीदिहि पुनरपि दीप्यस्व।   ज्वलन्ती लोहमयी स्थूणा सूर्मी।   हे यविष्ठ युवतमाग्ने त्वां शश्वन्तो   २१९२ निरन्तरभाविनो वाजा अन्नान्युपयन्ति सामीप्येन प्राप्नुवन्ति ।   तमेतं मन्त्रं विनियुङ्क्ते —  
“प्रेद्धो अग्ने दीदीहि पुरो न इत्यौदुम्बरीमादधात्येषा वै सूर्मी कर्णकावत्ये तया ह स्म वै देवा असुराणाꣳ शततर्हाꣳ स्तृꣳ हन्ति यदेतयां समिधमादधाति वज्रमेवैतच्छतघ्नीं यजमाना भ्रातृव्याय प्र इरति स्तृत्या अछम्बट्कारम्” [सं. का. ५ प्र. ४ अ. ७] इति।
ज्वलन्ती लोहमयी स्थूणा सूर्मी।   सा च कर्णकावती छिद्रद्वत्यन्तरपि ज्वल न्तीत्यर्थः।   तत्समानेयमृक्।   एकेनैव प्रहारेण शतसंख्याकान्मारयन्तः शूराः शत तर्हा असुराणां मध्ये तादृशानेतयर्चा देवा हिंसन्ति।   अनया समिदाधाने शतघ्वीमेतामृचं वज्रं कृत्वा वैरिणं प्रहरति।  अछम्बट्कारं स्वस्याविनाशो यथा भवति तथेत्यर्थः।
।
### मन्त्रः
वि॒धेम॑ ते पर॒मे जन्म॑न्नग्ने वि॒धेम॒ स्तोमै॒रव॑रे स॒धस्थे᳚ ।
यस्मा॒द्योने॑रु॒दारि॑था॒ यजे॒ तम्प्र त्वे ह॒वीꣳषि॑ जुहुरे॒ समि॑द्धे ।
#### टीका
कल्पः —  “विधेम ते परमे जन्मन्नग्न इति वैकङ्कतीम्” इति।   समिधमादधातीत्यनुवर्तते।   पाठस्तु— विधेम त इति।   हेऽग्ने ते तव परमे जन्मनि विधेम वयं ज्ञानेन परिचरेम।   सधस्थेऽस्माभिः सह स्थातुं योग्येऽपरे निकृष्टे भूलोकवर्तिनि जन्मनि स्तोमैः स्तोत्रैर्विधेम परिचरेम।   यस्माद्योनेरिष्टकचितिरूपात्स्थानादुदारिथ त्वमुद्रत आविर्भू तोऽसि तां योनिं यजे पूजयामि।   समिद्धे सभ्यक्प्रज्वलिते त्वयि हवींषि प्रजुहुर ऋत्विजः प्रकर्षेण जुह्वाति।   एतं मन्त्रं विनियुङ्क्ते —  
 “विधेम ते परमे जन्मन्नग्न इति वैकङ्कतीमा दधाति भा एवाव रुन्धे” (सं. का. ५ प्र. ४ अ. ७) इति।
अग्नेर्भासो विकङ्कते प्रविष्टत्वात्तदीयसमिधा भाः प्राप्यते।
।
### मन्त्रः
ताꣳ स॑वि॒तुर्वरे᳚ण्यस्य चि॒त्रामाहव्ँवृ॑णे सुम॒तिव्ँवि॒श्वज॑न्याम् ।
याम॑स्य॒ कण्वो॒ अदु॑ह॒त्प्रपी॑नाꣳ स॒हस्र॑धाराम् [24]  पय॑सा म॒हीङ्गाम् ।
#### टीका
कल्पः —  “ताꣳ सवितुर्वरेण्यस्य चित्रामिति शमीमयीम्” इति।   पाठस्तु– ता सवितुरिति।   पुरा कदाचित्कण्वाख्यो महर्षिरस्याग्नेर्यां सुमतिमनुग्रहकारिणीं बुद्धिमदुहदूदुग्धवान्।   चत्र दृष्टान्तः—प्रपीनां प्रभूतः पीनः स्तनसंघो यस्याः सा प्रपीना तां सहस्रसंख्याकाः क्षीरधारा यस्याः सा सहस्रधारा तां महीं पयसा क्षीरेण संपूर्णां गां धेनुं यथा लौकिका दुहन्ति तद्वत्।   अयमग्नेः   २१९३ सुमतेरुपदर्शितबुद्धेः स्वामीष्टं फलं प्राप्तवान्।   वरेण्यस्य सर्वैर्वरणीयस्य सवितुः प्रेरकस्याग्नेः संबन्धिनीं तां कण्वेन दुग्धां सुमतिमहमावृणे सर्वतः प्रार्थये।   कीदृशीं सुमतिं, चित्रां स्वापेक्षितबहुविधफलप्रदानसमर्थामित्यर्थः।   विश्वं जन्यमुत्पाद्यं यस्याः  सा विश्वजन्या तां जगदुत्पादनसमर्थामित्यर्थः।   तमेतं मन्त्रं विनियुङ्क्ते —  
 “ताꣳ सवितुर्वरेण्यस्य चित्रामिति शमीमयीꣳ शान्त्यै” (सं. का. ५ प्र. ४ अ. ७) इति।
शम्याः शमनहेतुत्वाच्छान्त्यर्थत्वं युक्तम्।
मन्त्रस्य पूर्वार्धे सवितुस्तां सुमतिमावृण इत्यस्य तात्पर्यं दर्शयति —  
 “अग्निर्वा ह वा अग्निचितं दुहेऽग्निचिताऽग्निं दुहे ताꣳ सवितुर्वरेण्यस्य चित्रामित्याहैष वा अग्नेर्दोहः” (सं. का. ५ प्र. ४ अ. ७) इति।
द्विविधो मन्त्रदोहः संभवति।   अग्निकर्तृको यजमानकर्मक एको दोहः।   अग्निर्हि यजमाने संभावितं हविः स्तुत्यादिरूपं दोग्धि।   तथा यजमानकर्तृकोऽग्निकर्मको द्वितीयो दोहः।   यजमानो ह्यग्नौ संभावितं स्वापेक्षितं फलं दोग्धि।   तत्र सवितुः सुमतिमिति वचनेनाग्रिकर्मको द्वितीयो दोहो विवक्षितः—
द्वितीयार्धे कण्वोदाहरणस्य तात्पर्यं दर्शयति —  
 “तमस्य कण्व एव श्रायसोऽवेत्तेन ह स्मैनꣳ स दुहे” [सं. का. ५ प्र. ४ अ. ७] इति।
अग्नेः संवन्धिनं तं फलस्वीकाररूपं दोहं कण्वाख्य एव महर्षिः पूर्वं ज्ञातवान्।   स च कण्वः श्रयसोऽपत्यं श्रायसः।   अतोऽस्मिन्नुत्तरार्धे पठिते सति तेन कण्वः मुनिरिवैनमग्निं स यजमानो दुग्धवान्भवति।
एतन्मन्त्रविशिष्टं समिदाधानं प्रशंसति–
 “यदेतया समिधमादधात्यग्निचिदेव तदग्निं दुहे” [सं. का. ५ प्र. ४ अ. ७] इति।
।
### मन्त्रः
स॒प्त ते॑ अग्ने स॒मिध॑स्स॒प्त जि॒ह्वास्स॒प्तर्ष॑यस्स॒प्त धाम॑ प्रि॒याणि॑ ।
स॒प्त होत्राः᳚ सप्त॒धा त्वा॑ यजन्ति स॒प्त योनी॒रा पृ॑णस्वा घृ॒तेन॑ ।
#### टीका
कल्पः —  “द्वादशगृहीतेन स्त्रुचं पूरयित्वा सप्त ते अग्ने समिधः सप्त जिह्णा इति सप्तवत्या पूर्णाहुतिं जुहोति” इति।  पाठस्तु—  २१९४ सप्त ते अग्न इति।   हेऽग्ने तव समिधः सप्तसंख्या अश्वत्थोदुम्बरपलाशशमीविकङ्कताशनिहतवृक्षपुष्करपर्णरूपाः।   अत एव सूत्रकार आधानप्रकरणे सप्त संभारान्समन्त्रकाननुक्रम्येति वानस्पत्या इत्युपसंजहार।   ज्वालारूपा जिह वाश्च सप्त।   तथा चाऽऽथर्वणिका आमनन्ति—
“काली कराली च मनेत्जवा च सुलोहिता या च सुधूभ्रवर्णा।
स्फुलिङ्किनी विश्वरुची च देवी लेलायमना इति सप्त जिह्वाः” इति।    
ऋषयो मन्त्राः।   ते च यथेत्क्तसमित्संपादनार्थाः सप्तसंख्याकाः “अश्वो रूपं कृत्वा यदश्वत्थेऽतिष्ठः” इत्बादयः समान्नाताः।   प्रियाणि धामः स्थानानि, आहवनीयगार्हपत्यदक्षिणग्निसभ्यावसथ्यप्राजहिताग्नीघ्रीयाख्यानि सोमयाने वह्रिधारंकाणि सप्तसंख्याकानि।   होत्रा होतृप्रमुखा वषट्कर्तारो होता प्रशास्ता ब्राह्मणच्छंसी पोता नेष्टाऽऽग्नीघ्रोऽच्छावकश्चेति सप्तसंख्याकाः।   त्वां यजमानाः सप्तधा यजन्ति।   अग्निष्टोमोऽत्यग्निष्टेम उक्थ्यः षोडश्यतिरात्रोऽप्नोर्यामो वाजपेयश्चेति सप्त प्रकाराः।   तादृशस्त्वं सप्त योनीराहवनीयादि ( द्युत्पति ) स्थानानि घृतेन सर्वतः पूरय।
अस्य मन्त्रस्य तात्पर्यं दर्शयति —  
 “सप्त ते अग्ने समिधः सप्त जिह्वा इत्याह सृप्तैवास्य साप्तानि प्रीणाति” (सं. का. ५ प्र. ४ अ. ७) इति।    सप्तसंख्योपेतं द्रव्यस्वरूपं साप्त, तानि च साप्तानि पुनः सप्तसंख्याकानि।   समित्सप्तकमेकं जिड्वासप्तकं द्वितीयमृषिसप्तकं तृतीयं धामसप्तकं चतुर्थं होतृसप्तकं पञ्चमं यजनप्रकारभेदसप्तकं षष्ठं पूरणीययोनिसप्तकमेकम्।   अग्नेः संवन्धीनि साप्तानि समिदादिसप्तकानि यानि सन्ति तानि साप्तानि प्रीणयत्येव।  
 एतन्मन्त्रसाध्यं होमं विधत्ते–  
 “पूर्णया जुहोति पूर्ण इव हि प्रजापतिः प्रजापतेराप्त्यै न्यूनया जुहोति न्यूनाद्धि प्रजापतिः प्रजा असृजत प्रजानाꣳ सृष्ट्यै” [सं. का. ५ प्र. ४ अ. ७] इति।     २१९५ द्वादशगृहीतेनाऽऽज्येन पूर्णा या जुहूस्तया जुहुयात।   प्रजापतेः प्राप्तसर्वकामत्वात्पूर्णत्वम्।   अतस्तत्पूर्तिः प्रजापतिप्राप्त्यै भवति।   मुख्यकल्पत्वेन पूर्णत्वं विघायानुकल्पत्वेन न्यूनत्वमप्यङ्गी क्रियते।   न्यूनादल्पाद्वीजात्प्रजापतिः प्रौढानि शरीराण्यसृजत।   अतः प्रजासृष्ट्यै न्यूनत्वमङ्गी क्रियते, किमु वक्तव्यं पूर्णत्वमित्यभिप्रायः।  
 होमकाले ध्यानं विधत्ते—  
 “अग्निर्देवेभ्यो निलायत स दिशोऽनु प्राविशज्जुह्वन्मनसा दिशो व्यायेद्दिग्भ्य एवैनमव रुन्धे” [सं. का. ५ प्र. ४ अ. ७] इति।    एनं दिक्षु प्रविष्टमग्निम्।
पूर्वमनुष्ठितां दध्याहुतिमिदानीमनुष्ठीयमानमाज्याहुतिं च मिलित्वा प्रशंसति—
“दघ्ना पुरस्ताज्जुहोत्याज्येनोपरिष्ठात्तेजश्चैवास्या इन्द्रियं च समीची दधाति” (सं. का. ५ प्र. ४ अ. ७) इति।    अग्निस्थापनात्पूर्वं दधिहोम उपरिष्टाञ्चाऽऽज्यहोमः।   तत्राऽऽज्यं तेजोरूपं  दधि चेन्द्रियरूपम्।   “तेजो वा आज्यम्” “इन्द्रियं वै दधि” इति श्रुत्यन्तरात्।   अतो यजमानर्थमुभयमपि सम्यक्संपादितं भवति ।
### मन्त्रः
ई॒दृङ्चा᳚न्या॒दृङ्चै॑ता॒दृङ्च॑ प्रति॒दृङ्च॑ मि॒तश्च॒ सम्मि॑तश्च॒ सभ॑राः ।

#### टीका
कल्पः —    “उपांशु मारुतान्सर्वहुताञ्जुहोतीदृङ्चान्यादृङ्चेति सप्तभिर्गणैरासीनो हस्तेन गणेन गणमनुद्रुत्य मारुताञ्जुहोति मध्येऽरण्येऽनुवाक्येन गणेन जुहोतीत्येके मारुतैः सर्वतो वैश्वानरं परिचिनोतीत्येके स्वतर्वाꣳश्च प्रघासी च सांतपनश्च गृहमेधी च क्रीडी च साकी चोर्जिषी चेत्येष षष्ठ आम्नातो मितासश्च संमितासश्च न इति सर्वत्रानुषजति” इति।
 पाठस्तु– ईदृङ्चान्यादृङिति।   अत्र हि मरुतां गणाः पञ्चाऽऽन्नाताः।   ईदृङित्यादीनि सप्त नामानि तैरभिधेयानां मरुतामेको गणः।   चकाराः परस्परं समुच्चयार्थाः
### मन्त्रः
शु॒क्रज्यो॑तिश्च चि॒त्रज्यो॑तिश्च स॒त्यज्यो॑तिश्च॒ ज्योति॑ष्माꣳश्च स॒त्यश्च॑र्त॒पाश्चात्यꣳ॑हाः ।[25]
#### टीका

 तथा शुक्रज्योतिरित्यादीन सप्त नामानि तैरभिधेयानां मरुतां गणो द्वितीयः।
### मन्त्रः
ऋ॒त॒जिच्च॑ सत्य॒जिच्च॑ सेन॒जिच्च॑ सु॒षेण॒श्चान्त्य॑मित्रश्च दू॒रेअ॑मित्रश्च ग॒णः ।
#### टीका
ऋतजिदित्यादिगणस्तृतीयः।
### मन्त्रः
ऋ॒तश्च॑ स॒त्यश्च॑ ध्रु॒वश्च॑ ध॒रुण॑श्च ध॒र्ता च॑ विध॒र्ता च॑ विधार॒यः ।
#### टीका
ऋतश्चेत्यादिश्चतुर्थः।
### मन्त्रः
ई॒दृख्षा॑स एता॒दृख्षा॑स ऊ॒ षु ण॑स्स॒दृख्षा॑स॒ᳶ प्रति॑सदृख्षास॒ एत॑न ।
#### टीका
दृक्षास इत्यादीनि चत्वारि नामधेयानि, सोऽयं पञ्चमो गणः।
हे गणपञ्चकस्था मरुत एतेन समुच्चयेन वर्तन्ते [ माना ] यूयं सर्व समुच्चित्य सुष्ठु नोऽस्मान्प्रत्यायच्छत।
### संयुक्तमन्त्रः
मि॒तास॑श्च॒ सम्मि॑तासश्च न ऊ॒तये॒ सभ॑रसो मरुतो य॒ज्ञे अ॒स्मिन्निन्द्र॒न्दैवी॒र्विशो॑ म॒रुतोऽनु॑वर्त्मानो॒ यथेन्द्र॒न्दैवी॒र्विशो॑ म॒रुतोऽनु॑वर्त्मान ए॒वमि॒मय्ँयज॑मान॒न्दैवी᳚श्च॒ विशो॒ मानु॑षी॒श्चानु॑वर्त्मानो भवन्तु ॥ [26]
### मन्त्रः
मि॒तास॑श्च॒ सम्मि॑तासश्च न ऊ॒तये॒ सभ॑रसो मरुतो य॒ज्ञे अ॒स्मिन्निन्द्र॒न्दैवी॒र्विशो॑ म॒रुतोऽनु॑वर्त्मानो॒ यथेन्द्र॒न्दैवी॒र्विशो॑ म॒रुतोऽनु॑वर्त्मान ए॒वमि॒मय्ँयज॑मान॒न्दैवी᳚श्च॒ विशो॒ मानु॑षी॒श्चानु॑वर्त्मानो भवन्तु ॥
#### टीका
२१९६ मितासश्च गणचतुष्टयेन सप्तसंख्यया प्रमिताः।   संमितासश्च पञ्चप्रगणे  चतुःसंख्याया संक्षिप्य प्रमिताः ।   ऊतये नोऽस्माकं रक्षणाय सभरसो भरेणाऽऽदरेण वर्तन्त इति सभरसः।   तादृशा हे मरुतोऽस्मिन्यज्ञ एतनाऽऽगच्छत।   दैवीर्विशो देवसंबन्धिन्यः प्रजारूपाः।   एते मरुत इन्द्रमनुवर्त्मान इन्द्रं स्वामिनमनुसृत्य तदनुसारेण यथा वर्तन्ते मरुत एवं दैव्यो मानुष्यश्च सर्वाः प्रजा इमं यजमानमनुसृत्य वर्तमाना भवन्तु।    एतैर्मन्त्रैः साध्या मारुतहोमा उपरि विधास्यते।
एतेभ्यो मारुतपुरोडाशेभ्यः पृरा निर्वपणीयं वैश्वानरमादौ विधत्ते–  
“द्वादशकपालो वैश्वानरो भवति द्वादश मासाः संवासरः संवत्सरोऽग्निर्वै श्वानरः साक्षादेव वैश्वानरमव रुन्धे” [सं. का. ५ प्र. ४ अ. ७] इति।    उख्याग्नेः संवत्सरधारणेनाग्नेः संवत्सररूपत्वम्।
चोदकप्राप्तान्प्रयाजानूयाजानपवदति– “यत्प्रयाजानूयाजान्कुर्याद्विकस्तिः सा यज्ञस्य दर्विहोमं करोति यज्ञस्य प्रतिष्ठित्यै” (सं. का. ५ प्र. ४ अ. ७) इति।    विशेषेण कस्तिर्नाशो विकस्तिस्तत्परिहारायान्यत्र प्रयाजानूयाजानकृत्वा यथा दर्विहोमं कुर्वन्ति तद्वदत्रापि दर्विहोमं प्रयाजानूयाजरहितं कुर्यात्।   ततो विकस्तेरभावाद्याज्ञः प्रतिष्ठितो भवति।
वैश्वानरपुरोढाशहोमसमनन्तरमेव मारुतपुरोडाशहोमं विधत्ते—  
“राष्ट्रं वै वैश्वानरो विण्मरुतो वैश्वानरꣳ हुत्वा मारुताञ्जुहोति राष्ट्र एव विशमनु बध्नाति” [सं. का. ५ प्र. ४ अ. ७] इति।    राष्ट्रस्थानीयस्य वैश्वानरस्य पूर्वभावित्वात्पश्चाद्भावीयप्रजास्थानीयमारुतहोमेन राष्ट्रे प्रजां योजितवान्भवति।   मारुतहोमे मन्दध्वनिं विद्यत्ते– “उच्चैर्वैश्वानरस्याऽऽश्राव (य) त्युपाꣳ शु मारुताञ्जुहोति तस्माद्राष्ट्रं विशमति वदति” [सं. का. ५ प्र. ४ अ. ७] इति।    उच्चध्वनित्वमाश्रावणे चोदकप्राप्तम् ।   यस्माद्राष्ट्रस्थानीये वैश्वानर उच्चैर्ध्वनिः प्रजास्थानीये मरुत उपांशुत्वं तस्माल्लोकेऽपि प्रजामतिक्रम्य राष्ट्रमेवाधिकं सर्वो जनो वक्ति ।   सति हि राष्ट्रे प्रजानामन्वेषणम्।
२१९७ अथ मारुतपुरोडाशान्प्रशंसति– “मारुता भवन्ति मरुतो वै देवानां विशो देवविशेनैवास्मै मनुष्यविशमव रुन्धे” [सं. का. ५ प्र. ४ अ. ७] इति।   दैन्येन प्रजासमूहेन यजमानाय मानुषं प्रजासमूहं संपादयति।   पुरोडाशानां संख्यां विधत्ते–  
 “सप्त भवन्ति सप्तगणा वै मरुतो गणश एव विशमव रुन्धे” [सं. का. ५ प्र. ४ अ. ७] इति।   अत्रत्येषु मन्त्रेष्वान्नाताः पञ्च गणाः।   आरण्यकाण्ड आम्नातो धुनिश्च ध्वान्तश्चेत्यपरो गणः सूवोक्तः स्वतवानित्यादिरेक।   अतः सप्तसंख्यामिश्च बहुविधगणरूपां प्रजां प्राप्रोति।   होमकाले मम्त्रोच्चारे कंचिद्विशेपं विधत्ते–  
“गणेन गणमनुद्रुत्य जुहोति विशमेवास्मा अनुवर्त्मानं करोति” [सं. का. ५ प्र. ४ अ. ७] इति।   यदा प्रथमगणेन हुत्वा द्वितीयगणेन जुहोति तदानीं प्रथमगणमुच्चार्य पश्चाद् द्वितीयगणेन जुहोति।   तथा द्वितीयगणमुच्चार्य तृतीयगणेन जुहुयात्।   एवं सति सर्वां प्रजामस्गै यजमानायानुकूलत्वेन वर्तमानां करोति।
अत्र विनियोगसंग्रहः–
प्राचीति पञ्चभिः साग्निरारोहेन्निर्मितां चितम् ।
पूर्णामौदुम्बरीं दध्ना जुहोत्येते ऋचौ तदा ।।
याज्यानुवाक्ये नक्तेति सुपर्णोऽस्यादिभिस्त्रिभिः ।
स्वयमातृण्णकायां तमुख्याग्निं स्थापयेत्ततः ।।
प्रेद्ध औदुम्बरीं दध्याद्विधे वैकङ्कतीं तथा ।
शमीमयीं तु तां सेति सप्ताऽऽज्यं हूयते स्रुचा ।।
मारुतेषु तु यागेषु प्रोक्ताः पञ्च मरुद्गणाः ।
ईदृङ्चेत्यादयः शेषो मितासश्चेत्युदीरितः ।।
अनुवाके पञ्चमेऽस्मिन्नुक्ता एकोनविंशतिः ।।
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे षष्ठप्रपाठकेऽ पञ्चमोऽनुवाकः ।।   ५ ।।
२१९८ [अश्वमेधकर्तू रथसज्जीकरणभाविकषचस्वीकाराद्यङ्गाभिधानम्]

## अनुवाकः ६ अश्वमेधकर्तुः कवचादिसन्नाहः
त्रिष्टुप् ।   
६ जगती  
१२-१३ अनुष्टुप्, विश्वेदेवा ऋषयः ।  
अग्निर्ऋषिः  
## चतुर्थकाण्डे षष्ठप्रपाठके षष्ठोऽनुवाकः

### मन्त्रः

जी॒मूत॑स्येव भवति॒ प्रती॑क॒य्ँयद्व॒र्मी याति॑ स॒मदा॑मु॒पस्थे᳚ ।
अना॑विद्धया त॒नुवा॑ जय॒ त्वꣳ स त्वा॒ वर्म॑णो महि॒मा पि॑पर्तु ।
#### टीका

(अथ चतुर्थकाण्डे षष्ठप्रपाठके षष्ठोऽनुवाकः)।
पञ्चमेऽनुवाके चित्यारोहणादयो प्रारुतहोमान्ता अङ्गविशेषा उक्ताः।
 २२०१ अथ षष्ठेऽश्वमेधकर्तू रथसज्जीकरणभावीनि कवचस्वीकारादीन्यङ्गान्युच्यन्ते।   तस्य चाग्निप्रकरणे संबन्धाभावादित उत्कृष्याश्वमेधप्रकरणे संबन्धो द्रष्टष्यः।   अध्ययनार्थमेव केवलमत्र मन्त्रपाठः ।
कल्पः–“जीमूतस्येति कवचमध्यूहते” इति।   पाठस्तु– जीभूतस्येवेति ।   यद्यदां वर्मी कवचयुक्तो राजा समदां शत्रूणामुपस्थे समीपे याति, अनेन सह मात्सर्येण माद्यन्तीति समदः शत्रवः तदा जीमूतस्य मेवस्य प्रतीकं मुखमिव भवति ।   सैन्यद्वयं युद्धार्थं यदा मिलति तदानीं वर्षितुं यतस्तत आगताः प्रौढा मेघा यथाऽन्तरिक्षं सर्वमावृण्वन्त्येवं भूमिं सर्वां व्याप्तं भवतीत्यर्थः ।   तस्मिन्काले हे राजन्ननाविद्ध्या परकीयप्रहाररहितया तनुवा स्वशरीरेण युक्तो भूत्वा विजयं प्राप्नुहि ।   वर्मणः कवचस्य तादृशो महिमा त्वां पिपर्तु पालयतु ।
### मन्त्रः
धन्व॑ना॒ गा धन्व॑ना॒जिञ्ज॑येम॒ धन्व॑ना ती॒व्रास्स॒मदो॑ जयेम ।
धनु॒श्शत्रो॑रपका॒मङ्कृ॑णोति॒ धन्व॑ना॒ सर्वाः᳚ प्र॒दिशो॑ जयेम ।
#### टीका
कल्पः —   “धन्वना गा इति धनुः” इति ।   पाठस्तु– धन्वना इति ।   वयं धन्वना धनुवा गा जयेम परकीयान्गवादीनाहराम तथा धन्वनाऽऽजिं युद्धं जयेम ।   तथा घनुषा तीव्राः शूरभटोपेताः समदो मदसहिताः परकीयसेना जयेम ।   इदं धनुः शत्रोरस्मदीयवैरिणोऽपकामं कृणोति कामेभ्योऽपनयोऽपकामस्तं कृणोतु।   किं बहुना, सर्वा अदि प्रदिश उत्कृष्टान्सर्वदिग्वर्तिशत्रूञ्जयेम।
### मन्त्रः
व॒ख्ष्यन्ती॒वेदा ग॑नीगन्ति॒ कर्ण॑म्प्रि॒यꣳ सखा॑यम्परिषस्वजा॒ना ।
योषे॑व शिङ्क्ते॒ वित॒ताधि॒ धन्वन्न्॑ [27]  ज्या इ॒यꣳ सम॑ने पा॒रय॑न्ती ।
#### टीका
कल्पः — “वक्ष्यन्तीवेति ज्यामभिमृशति” इति।   पाठस्तु– वक्ष्यन्तीवेदा इति ।   इयं ज्या घनुष्यारोपिता मौर्वी वक्ष्यन्तीव किंचि द्रहस्यं वाक्यं वदिष्यन्तवि कर्णं [र्णमा] गनीगन्ति कर्णसमीपमागच्छति ।   तत्रं दृष्टान्तः प्रियं सखायं परिषस्वजाना प्रीतियुक्तं सखिसमानं विश्रम्भव्यवहारयोग्यं भर्तीरमालिङ्गन्ती योषेव शिङ्क्तेऽव्यक्तं शब्दं करोति ।   सा यथा स्वकीयं योगक्षेमं शनैः कथयति तद्वदियमपि ज्या शब्दयतीत्यर्थः ।   कीदृशी ज्या अधि धन्वन्धनुष उपरि वितता विशेषेण प्रसारिता, समने युद्धे पारयन्ती युद्धसमाप्तिं गमयन्ती ।
२२०२ ।
### मन्त्रः
ते आ॒चर॑न्ती॒ सम॑नेव॒ योषा॑ मा॒तेव॑ पु॒त्रम्बि॑भृतामु॒पस्थे᳚ ।
अप॒ शत्रून्॑ विध्यताꣳ सव्ँविदा॒ने आर्त्नी॑ इ॒मे वि॑ष्फु॒रन्ती॑ अ॒मित्रान्॑ ।
#### टीका
कल्पः — “ते आचरन्ती इति धनोरार्त्नी संमृशति” इति।   पाठस्तु ते आचरन्तीति ।   ते धनुषः कोट्यौ विस्फुरन्ती विस्फुरन्त्यौ पुनः पुनः प्रवर्तमाने सत्यौ संविदाने परस्परमैकमत्यं गते अमित्रानत्यन्तविरो॑धिनः शत्रूनपविघ्यताम् ।   कीदृशे कोट्यौ, समने युद्धे योषेवाऽऽचरन्ती तद्वन्मधुशब्देन हि बोधयन्त्यौ ।   पुनः कीदृशे, उपस्थे बिभृतां माता पुत्रमिब तद्वद्धितकारिण्यावित्यर्थः।
### मन्त्रः
ब॒ह्वी॒नाम्पि॒ता ब॒हुर॑स्य पु॒त्रश्चि॒श्चा कृ॑णोति॒ सम॑नाव॒गत्य॑ ।
इ॒षु॒धिस्सङ्का॒ᳶ पृत॑नाश्च॒ सर्वाः᳚ पृ॒ष्ठे निन॑द्धो जयति॒ प्रसू॑तः ।
#### टीका
कल्पः —  “वह्वीनां पिता बहुरस्य पुत्र इति पृष्ट इषुधिं निनह्यति” त इति।   पाठस्तु– वह्वीनां पितेति।   अयमिषुधिर्बाणाधारः समनाऽवगत्य समने युद्धे प्राप्य चिश्चा कृणोति बाणाकर्षणवेलायामव्यक्तं ध्वनिं करोति ।   तस्य ध्वनेरनुकरणं चिश्चेति ।   कीदृश इषुधिः, बहुवीनामिषूणां पालकः ।   अत एवास्य षितृस्थानीयस्य पुत्रस्थानीय इषुसंघो बहुविधः ।   सोऽयमिषुधिः पृष्ठे निनद्धः पृष्टभागे नितरां बद्धः प्रसूतो धानुष्केण प्रेरितो बाणाकर्षणे सङ्काः सम्यक्प्राप्ताः सर्वा अपि पृतना जयति ।
### मन्त्रः
रथे॒ तिष्ठ॑न्नयति वा॒जिन॑ᳶ पु॒रो यत्र॑यत्र का॒मय॑ते सुषार॒थिः ।
अ॒भीशू॑नाम्महि॒मान᳚म् [28]  प॒ना॒य॒त॒ मन॑ᳶ प॒श्चादनु॑ यच्छन्ति र॒श्मयः॑ ।
#### टीका
कल्पः — “रथे  तिष्ठन्नयति वाजिन इति सारथिमभिमन्त्रयते” इति।   पाठस्तु– रथे तिष्ठन्निति।   सुषारथिः सुशिक्षितोऽयं सारथिः स्वयं रथे तिष्ठन्यत्र यत्र कामयते गन्तुं तत्र तत्र पुरः पुरस्ताद्वाजिनोऽश्वान्नयति प्रेरयति ।   हे ऋत्विग्यजमाना अभिशूनामश्वधारणहेतूनां रश्मीनां महिमानं पनायत वाचा स्तुर्ति कुरुत।   अत एव स्तुतिप्रकार उच्यते रश्मय एते प्रग्रहां सारथेर्मनोऽनुसृत्य पश्चाद्यच्छन्ति नियता भवन्ति, सारथेर्यथा मनोवृत्तिः पुरस्तात्प्रवर्तते तेनैव प्रकारेण पश्चादश्वानां नियमं कुर्वन्तीत्यर्थः।
### मन्त्रः

ती॒व्रान्घोषा᳚न्कृण्वते॒ वृष॑पाण॒योऽश्वा॒ रथे॑भिस्स॒ह वा॒जय॑न्तः ।
अ॒व॒क्राम॑न्त॒ᳶ प्रप॑दैर॒मित्रा᳚न्ख्षि॒णन्ति॒ शत्रू॒ꣳ॒रन॑पव्ययन्तः ।
#### टीका
कल्पः —  “ तीव्रान्घोषान्कृण्वते वृषषाणय इत्यश्वान” इति।   पाठस्तु– तीव्रान्घोषानिति।   एतेऽश्वास्तीव्रानत्युच्चान्घोषान्ह्रेषाशब्दान्कृण्वते कुर्वते।   कीदृशा अश्वाः, वृषपाणयः, सेचनवाचिना वृषशब्देन शक्तिरुपलक्ष्यते ।   पाणिशब्दः पादलक्षकः ।   गन्तुं शक्ताः पादा येषां ते वृषपाणयः ।   रथेभिः सह वाजयन्तो रथैः सह शीघ्रं गच्छतः ।   प्रपदैः पादाग्रैः खरैरमित्रान्वैरिणोऽवक्रा मन्तः ।   तादृशा अश्वा अनपव्ययन्तः प्रत्यापत्तिमकुर्वन्तो भीतिरहिता इत्यर्थः ।     २२०३ शूत्रून्क्षिणन्ति हिंसन्ति ।
### मन्त्रः
र॒थ॒वाह॑नꣳ ह॒विर॑स्य॒ नाम॒ यत्रायु॑ध॒न्निहि॑तमस्य॒ वर्म॑ ।
तत्रा॒ रथ॒मुप॑ श॒ग्मꣳ स॑देम वि॒श्वाहा॑ व॒यꣳ सु॑मन॒स्यमा॑नाः ।
#### टीका
कल्पः —  “रथवाहनꣳ हविरस्य नामेति रथवाहने रथयत्माधाय” इति।   यद्यपीदमत्याधानं रथस्य प्रत्याधानादूर्ध्वभावि तथाऽप्यध्ययनसंप्रदायादयं मन्त्रोऽत्र षठितः।   तत्पाठस्तु– रथवाहनमिति ।   यत्र यस्मिन्नल्पे शकटेऽस्य यजमानस्यऽऽयुध घनूरदिकं वर्म कवचं चेत्येवमादिकं निहितं स्थापितं, य(अ)स्य शकटस्य रथवाहनमिति नामधेयं, प्रत्यागत्य रथोऽस्मिञ्शकटे स्थाप्यत इति तच्छकटं रथवाहनं, तस्य हविर्वदुपकारकत्वाद्धविष्ट्वं, तत्र तस्मिन्रथवाहने शकटे विश्वाहा सर्वेष्वपि दिनेषु सुमनस्यपानाः सौमनस्यं प्राप्ता वयं शग्मं सुखगमनहेतुं रथमुपसदेमोपेत्य स्थाप याम।
### मन्त्रः
स्वा॒दु॒ष॒ꣳ॒सद॑ᳶ पि॒तरो॑ वयो॒धाᳵ कृ॑च्छ्रे॒श्रित॒श्शक्ती॑वन्तो गभी॒राः ।
चि॒त्रसे॑ना॒ इषु॑बला॒ अमृ॑ध्रास्स॒तोवी॑रा उ॒रवो᳚ व्रातसा॒हाः ।
#### टीका
कल्पः —  “स्वादुषꣳसदः पितरो वयोधा इति तिसृभिः पितॄनुषतिष्ठते” इति।   तत्र प्रथमामाह– स्वादुषꣳ सद इति।   ये पितरोऽस्मदीयाः सन्ति त एतैर्विशेषणैर्विशिष्टाः।   कानि विशेषणानीति तान्युच्यन्तेस्वादुषसंदोऽस्माभिः समर्पिते स्वाटुन्यन्ने सम्यक् सीदन्ति तेन तृप्ता इत्यर्थः।   वयोध अस्मदीयस्य वयस आयुषः स्थापयितारः।   कृच्छ्रे व्यसने प्राप्ते सति रक्षार्थं श्रीयन्ते प्राणिभिः सेव्यन्त इति कृच्छ्रेश्रितः।   शक्तीवन्तः शक्तियुक्ताः।   गभीरा अगाधबुद्धयः।   चित्रा विविधा हस्त्यश्वादिरूपा सेना येषां त चित्रसेनाः इषुभिर्योद्धुमतिप्रबला इषुबलाः।   अमृध्राः परैर्योद्धुमशक्याः ।   सन्विद्यमानो लोके प्रसिद्धो यः शूरस्तस्मादप्यतिशूराः।   सतोवीराः।   उरवो विस्तीर्णा धनसेनादिसमृद्धाः।   व्रातं परकीयभटानां संघातं सहन्तेऽभिभवन्तीति व्रातसाहाः।
### मन्त्रः
ब्राह्म॑णासः [29]  पित॑र॒स्सोम्या॑सश्शि॒वे नो॒ द्यावा॑पृथि॒वी अ॑ने॒हसा᳚ ।
पू॒षा न॑ᳶ पातु दुरि॒तादृ॑तावृधो॒ रख्षा॒ माकि॑र्नो अ॒घशꣳ॑स ईशत ।
#### टीका
अथ द्वितीयामाह– ब्राह्मणास इति ।   येऽस्मादीयाः पितरस्ते ब्राह्मणासो व्रह्य वेदस्तदर्थपरा ब्राह्मणाः।   अत एवास्मासु सोम्यास सोम्या अनुग्रहपरा इत्यर्थः ।   यथैते पितरस्तथा द्यावापृथिवी उभे अप्यनेहसाऽनेहसि सर्वस्मिन्नपि काले नोऽस्मान्प्रति शिवे शान्ते अनुग्रहपरे भवतामिति शेषः।   तथार्तावृधो यज्ञस्य वर्धयिता पूषा पोषको देवो नोऽस्मान्दुरितात्पातु ।   हे पितृसमूह रक्षास्मान्पालय ।   नोऽस्माक मघशंसः पापशंसनपरा निन्दका माकिरीशत निन्दितुं समर्था मा भूवन् ।
### मन्त्रः
सु॒प॒र्णव्ँव॑स्ते मृ॒गो अ॑स्या॒ दन्तो॒ गोभि॒स्सन्न॑द्धा पतति॒ प्रसू॑ता ।
यत्रा॒ नर॒स्सञ्च॒ वि च॒ द्रव॑न्ति॒ तत्रा॒स्मभ्य॒मिष॑व॒श्शर्म॑ यꣳसन्न् ।
#### टीका
अथ तृतीयामाह—  २२०४ सुपर्णं वस्त इति।   पितृसंबन्धिनी येयमिषुः प्रशस्यतेऽस्या इषोः सुपर्णं पृष्ठेऽवस्थितं शोभनं पतन्तं भागं वस्त आच्छादयति।  अथास्या इषोर्दन्तः शल्यं मृगदन्तवत्तीक्ष्णं, सेयमिषुर्गोसंबन्धिमिः संनद्धा दृढं वद्धा।   तादृशेयमिषुः प्रसूता पितृभिः प्रेरिता सती पतति सहसा गच्छति।   कुत्रेति तदुच्यते नरः पुरुषा योद्धारो यत्र यस्मिन्परसैन्ये सं च वि च द्रवन्ति प्रथममुत्सुकाः सन्तः प्राष्नुवन्ति पश्चाद्भीताः सन्तः पलायन्ते च, तत्रेयमिषुः पततीति पूर्वत्रान्वयः।   तादृश्यः पितॄणामिषवोऽस्यभ्यं शर्म यंसन्सुखं यच्छन्तु।
।
### मन्त्रः
ऋजी॑ते॒ परि॑ वृङ्ग्धि॒ नोऽश्मा॑ भवतु नस्त॒नूः ।
सोमो॒ अधि॑ ब्रवीतु॒ नोऽदि॑तिः [30]  शर्म॑ यच्छतु ।
#### टीका
कल्पः —  “ऋजीते परि वङ्ग्धि न इत्यात्मानं प्रत्यभिमृश्य” इति।   पाठस्तु—  ऋजीते परीति।   ऋजीतिशब्द इषुवाची।   हे ऋजीतेऽस्मान्परिवृङ्ग्धि परितो वर्जितान्कुरु।   नोऽस्माकं तनूरश्मा भवतु पाषाणवद दृढा भवतु।   सोमा नोऽस्मानधिब्रत्रीतु अधिका एते मान्या इति कथयतु।   अदितिः शर्म यच्छतु सुखं यच्छतु।
### मन्त्रः
आ ज॑ङ्घन्ति॒ सान्वे॑षाञ्ज॒घना॒ꣳ॒ उप॑ जिघ्नते ।
अश्वा॑जनि॒ प्रचे॑त॒सोऽश्वा᳚न्थ्स॒मथ्सु॑ चोदय ।
#### टीका
कल्पः —  “आ जङ्घन्तीत्यश्वाजनिमादाय” इति।   पाठस्तु– आजङ्घन्तीति।   कशाधारिणः सारथय एषामश्वानां सानु पर्वतसानुसदृशं पार्श्वमाजङ्घन्ति सर्वेतरताडयन्ति।   तथा पृष्ठभागानुपजिघ्नत उपेस्य ताड यन्ति।   तथाविधताडनहेतुभूते हेऽश्वाजनि अश्वप्रेरके कशे प्रचेतसस्ताडनेन प्रकृष्टगमने चित्तयुक्तान्समत्सु युद्धेषु चोदय प्ररेय ।
### मन्त्रः
अहि॑रिव भो॒गैᳶ पर्ये॑ति बा॒हुञ्ज्याया॑ हे॒तिम्प॑रि॒बाध॑मानः ।
ह॒स्त॒घ्नो विश्वा॑ व॒युना॑नि वि॒द्वान्पुमा॒न्पुमाꣳ॑स॒म्परि॑ पातु वि॒श्वतः॑ ।
#### टीका
कल्पः —  “अहिरिव भोगौरिति हस्तघ्नमभिमन्त्रयते” इति।   पाठस्तु– अहिरिवेति।   धानुष्कैर्वामहस्तः केनचिद्रूपेण चर्मविशेषेण वेष्ट्यते।   तत्रायं दृष्टान्तः—अहिरिव भोगैः यथा सर्पः स्वकीयशरीरवेष्टनैः पुरुषस्य हस्तं पादं वा वेष्टयति तथाऽयं चर्मविशेषः पुरुषस्य  बाहुं पर्येति परितो व्याप्नोति।   कि कुर्बन्, ज्याया आकर्णमाकृष्य सहसा मुक्ता या हेतिस्तां परिबाधमानः परिता निवारयन्।   ज्यायाः प्रहारश्चर्मण्येव लगति न तु बाहौ ।   हस्ते स्थित्वा ज्याघां तेन हन्यमानश्च र्मविशेषो हस्तघ्नः।   सोऽस्मान्विश्वतः सर्वस्मादुपद्रवात्पातु।   तत्र दृष्टान्तः—विश्वा वयुनानि विद्वान्सर्वान्मार्गानभिजानानः पुमान्पुमांसमन्य पुरुषं यथा पालयति तद्वदिति शेषः।
### मन्त्रः
वन॑स्पते वी॒ड्व॑ङ्गो॒ हि भू॒या अ॒स्मथ्स॑खा प्र॒तर॑णस्सु॒वीरः॑ ।
गोभि॒स्सन्न॑द्धो असि वी॒डय॑स्वास्था॒ता ते॑ जयतु॒ जेत्वा॑नि ।
#### टीका
कल्पः —   ‘वनस्पते वीड्वङ्ग इति पञ्चमी रथम्’ इति।   तत्र प्रथमामाह–  २२०५ वनस्पते वीड्विति।   हे वनस्पते वनस्पतिनिष्पन्न रथ वीड्वङ्गो हि वृढाङ्ग एव भुयाः।   कीदृशस्त्वम्, अस्मत्सखाऽस्मासु सखिवत्स्निग्धः।   प्रतरणः प्रकृष्टगमनसाधनभूतः।   सुवीरः शोभनैर्वीरैर्भटैरुपेतः।   गोभिः संनद्धोऽसि गवादिचर्मरज्जुभिः सम्यग्बद्धोऽसि वीडयस्वात्यन्यं दृढो भव।   ते तवाऽऽस्थाता जेत्वानि जेतव्यानि परसैन्यानि जयतु।
### मन्त्रः
दि॒वᳶ पृ॑थि॒व्याᳶ परि॑ [31]  ओज॒ उद्भृ॑त॒व्ँवन॒स्पति॑भ्य॒ᳶ पर्याभृ॑त॒ꣳ॒ सहः॑ ।
अ॒पामो॒ज्मान॒म्परि॒ गोभि॒रावृ॑त॒मिन्द्र॑स्य॒ वज्रꣳ॑ ह॒विषा॒ रथ॑य्ँयज ।
#### टीका
अथ द्वितीयामाह– दिवः पृथिव्या इति।   हे यजमान त्वं रथमिमं हविषा बलिकर्मणा यजपूजय।   कीदृशं रथम, दिवः पृथिव्याः पर्योज उद्भृतं द्युलोकात् भूलोकाच्च सर्वतो बलमानीय संपादितं, तथा वनस्पतिभ्योऽपि परितः सहो वलमानीयाऽऽभृतं संपादितम्।   तथाऽपामोज्मानमप्संबद्धमोज आनीय निष्पादितं, गोभिर्गवादिविकारैः स्नाषीभिर्श्चमर्मरज्जुभिश्च परित आवृतमिन्द्रस्य वज्रमिव दृढीभूतम्।
### मन्त्रः
इन्द्र॑स्य॒ वज्रो॑ म॒रुता॒मनी॑कम्मि॒त्रस्य॒ गर्भो॒ वरु॑णस्य॒ नाभिः॑ ।
सेमान्नो॑ ह॒व्यदा॑तिञ्जुषा॒णो देव॑ रथ॒ प्रति॑ ह॒व्या गृ॑भाय ।
#### टीका

[अथ] तृतीयामाह– इन्द्रस्य वज्र इति।   यथेन्द्रस्य वज्रोऽत्यन्तं दृढः, यथा च मरुतामनीकं सैन्यं बहुभिर्मटैरुपेतं, यथा मित्रस्य गर्भोऽत्यन्तं सुरक्षितः, यथा वरुणस्य नाभिः केनापि तिरस्कर्तुमशक्यस्तथाविधैर्गुणैरुपेत हे देव रथ नोऽस्मदीयामिमां हव्यदातिं हविर्दानं जुषाणो हव्याऽस्मद्दत्तानि हव्यानि प्रति गृभाय प्रत्येकं गृहाण।
### मन्त्रः
उप॑ श्वासय पृथि॒वीमु॒त द्याम्पु॑रु॒त्रा ते॑ मनुता॒व्ँविष्ठि॑त॒ञ्जग॑त् ।
स दु॑न्दुभे स॒जूरिन्द्रे॑ण दे॒वैर्दू॒रात् [32]  दवी॑यो॒ अप॑ सेध॒ शत्रून्॑ ।
#### टीका
(अथ) चतुर्थीमाह–  उप श्वासयेति।   रथसमीपवर्तिदुन्दुभिरपि, एवंमहिमा किमुत रथ इति विवक्षया दुन्दुभिः प्रशस्यते।   हे दुन्दुभे पृथिवीमुपश्वासय त्वदीयेन शब्देन पूरय।   उतापि च द्यां द्युलोकमप्युपश्वासय।   पुरुत्रा पुरुषु द्युलोकभूलोकादिस्थानेषु विष्ठितं विशेषेण स्थितं सर्वं जगत्ते तव शब्दं मनुतां जानातु।   स त्वमिन्द्रेणान्यैर्देवश्चै सूजः समानप्रीतिः सञ्शत्रूनस्मदीयान्दूराद्दवीयो दूरादप्यत्यन्तं दूरदेशं प्रत्यपसेधापसारय।
### मन्त्रः
आ क्र॑न्दय॒ बल॒मोजो॑ न॒ आ धा॒ नि ष्ट॑निहि दुरि॒ता बाध॑मानः ।
अप॑ प्रोथ दुन्दुभे दु॒च्छुनाꣳ॑ इ॒त इन्द्र॑स्य मु॒ष्टिर॑सि वी॒डय॑स्व ।
#### टीका
[अथ] पञ्चमीमाह– आ क्रन्दयेति।   हे दुन्दुभे बलं परकीयसैन्यं प्रत्याक्रन्दयाऽऽक्रोशं कुरु।   अमुं जह्यमुं प्रहरेत्यत्यन्तभीतिहेतुं शब्दं कुरु।   नोऽस्माकप्रोजो बलमाधा आधेहि सम्यक्संपादय।   दुरिता बाधमानोऽस्मदीयानि दुरितानि विनाशयन्निष्टनिहि गर्जनसमानमस्मदुत्साहहेतुं शब्दं कुरु।   दुच्छुनान्दुष्टचित्तान्पुरुषानितोऽस्मादपप्रो  २२०६ थापसारय।   त्वमिन्द्रस्य मुष्टिरसि वज्रधारमकुष्टिसमानोस्यतो वडियस्व दृढी भव।   ईद्रृशैर्द्रुन्द्रुभिध्वनिभिः सहितोऽयं रथः प्रवर्तत इति तात्पर्यार्थः।।
### मन्त्रः
आमूर॑ज प्र॒त्याव॑र्तये॒माᳵ के॑तु॒मद्दु॑न्दु॒भिर्वा॑वदीति ।
समश्व॑पर्णा॒श्चर॑न्ति नो॒ नरो॒ऽस्माक॑मिन्द्र र॒थिनो॑ जयन्तु ॥ [33]
#### टीका
कल्पः —  “आऽमूरजेति दुन्दुभिं संह्रादयन्ति” इति।   पाठस्तु– आऽमूरजेति।   हे इन्द्रामूःपरकीयसेनाः समन्तादज प्रेरय पलायिताः कुरु।   इमा अस्मदीयाः सेनाः प्रत्यावर्तयाक्षताः सत्यो यथा प्रत्यावृत्ता भवन्ति तथा कुरु।   अय दुन्दुभिः केतुमज्ज्ञानवदस्मदीयो जयो यथा सर्वैर्ज्ञायते तथा वावदीति भृशं ध्वनिं करोति।   अश्वपर्णा अश्वपत्रा अश्ववाहनयुक्ता इत्यर्थः।   तादृशा नो नरोऽस्मदीयाः पुरुषाः संचरन्ति सम्यग्विश्रम्भेण चरन्तु।   अस्माकं संबन्धिनो ये रथिनो मुख्यपुरुषास्ते जयन्तु।   अत्र विनियोगसंग्रह—
अथाश्वमेधे जीमूत कवचं प्रतिमुञ्चति।   
धन्वना धनुरादत्ते वक्ष्यन्ती ज्यामभिस्पृशेत्।।  
ते संमृशेद्धनुष्कोट्यौ बह्वीतीषुधिबन्धनम्।  
रथेति सारथिं तीव्रानश्वानप्यभिमन्त्रयेत्।।   
रथ काले रथः रथाप्यो भजेत्स्वादुत्रयात्पितॄन्।   
ऋज्यात्मानमनिस्पृश्य ह्या जङ्घेत्याहरेत्कशाम्।।   
हस्तं (स्तघ्नं) मन्त्रयतेऽहीति (येच्वाही, रथंतु वनपञ्चभिः।   
दुन्दुभिं वादयेदाऽमूरत्र मन्त्रास्तु विंशतिः।।   
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे दीय तैत्तिरीयसंहिताभाष्ये चतुर्थकाण्डे षष्ठप्रपाठके  षष्ठोऽनुवाकः ।।   ६।।


## अनुवाकः ७  अश्वस्तोमीया मन्त्राः   
त्रिष्टुप् ।   
विश्वेदेवा ऋषयः ।  
## चतुर्थकाण्डे षष्ठप्रपाठके सप्तमोऽनुवाकः
### मन्त्रः
यदक्र॑न्दᳶ प्रथ॒मञ्जाय॑मान उ॒द्यन्थ्स॑मु॒द्रादु॒त वा॒ पुरी॑षात् ।
श्ये॒नस्य॑ प॒ख्षा ह॑रि॒णस्य॑ बा॒हू उ॑प॒स्तुत्य॒म्महि॑ जा॒तन्ते॑ अर्वन्न् ।
#### टीका

(अथ चतुर्थकाण्डे षष्ठप्रपाठके सप्तमोऽनुवाकः )।
षष्ठेऽनुवाके कवचादिसंनाहोऽभिहितः।
अथ सप्तमाद्यनुवाकत्रये होमोऽभि घीयते।
कल्पः —  “यदक्रन्दः प्रथमं जायमान इत्येतौस्त्रिभिरनुवाकैः षट्त्रिंशतमश्वस्तोमीयाञ्जहोति” इति।   तत्र सप्तमानुवाके प्रथमामृचमाह– यदक्रन्द इति।   हेऽर्वन्यद्यस्मात्कारणाज्जायमान उत्पद्यमान एव प्रथममादावक्रन्दः क्रन्दितवानसि अहो अग्न्यादीनामहं साधनामिति महान्तं शब्दमकरोस्तस्मात्कारणात्ते तव जातं महि महत्।   अत एवोपस्तुत्यं समीचीनमिति   २२०९ सर्वैरपि स्तोतव्यमासीत्।   जायमानेम[ ए ]व विशदी क्रियते समुद्रादुद्यन्समुद्रोपलक्षितादुदकादुत्पद्यमानः।   अप्सुयोनिर्वा अश्व इति श्रुतेः।   उत वा पुरीषात्, अथवा लौकिकदृष्ट्या पुरीषात्पुंस्त्वशक्तिसंपन्नान्महतोऽश्वादुत्पद्यमानः।   जन्मन उपस्तुत्यत्वे दृष्ठान्तद्वयमुच्यतेश्येनस्य पक्षा हरिणस्य बाहू।   इवशब्दोऽत्राध्याहतंव्यः।   यश्चा श्येनाख्यस्य पक्षिणः पक्षौ शीघ्रोत्पतनहेतुत्वात्सर्वैरुपस्तुत्यौ, यथा वा हरिणस्य मृगस्य बाहू पादौ शीघ्रगमनहेतुत्वादुपस्तुत्यौ तद्वदित्यर्थः।
### मन्त्रः
य॒मेन॑ द॒त्तन्त्रि॒त ए॑नमायुन॒गिन्द्र॑ एणम्प्रथ॒मो अध्य॑तिष्ठत् ।
ग॒न्ध॒र्वो अ॑स्य रश॒नाम॑गृभ्णा॒थ्सूरा॒दश्व॑व्ँवसवो॒ निर॑तष्ट ।
#### टीका
अथ द्वितीयामृचमाह– यमेन दत्तमिति।   अत्र यमोऽग्निः।   अग्निर्वाव यम इति श्रुत्यन्तरात्।   त्रिषु लोकेषु त्रायते विस्तार्यत इति त्रितो वायुः।   यमेनाग्निना दत्तनेनमश्वं त्रितो वायुरायुनग्रथे योजितवान्।   तत इन्द्रः प्रथमः सर्वेषु देवेषु मध्ये प्रथमं प्रवृत्तः सन्नेनमश्वमध्यतिष्ठदधिष्ठितवान्योगक्षेमं संपादयितुमभिमानं कृतवानित्यर्थः।   गन्धर्वः कश्चिद्स्याश्वस्य रशनां बन्धनहेतुं रज्जुमगृभ्णात्स्वीकृतवान्।   हे वसवो यूयं सूरादादित्यादिममश्वं निरतष्ट निःशेषेण प्रकाशितवन्तः।   यस्याश्वस्याग्निरानेता, वायुर्योजयिता, इन्द्रोऽभिमन्ता, गन्धर्वो रज्जुग्रहीता, सूर्यप्रकाशेन वसवः प्रकाश यितारस्तादृशोऽयमश्व इति स्तूयते।
### मन्त्रः
असि॑ य॒मो अस्या॑दि॒त्यो अ॑र्व॒न्नसि॑ त्रि॒तो गुह्ये॑न व्र॒तेन॑ ।
असि॒ सोमे॑न स॒मया॒ विपृ॑क्तः [34]  आ॒हुस्ते॒ त्रीणि॑ दि॒वि बन्ध॑नानि ।
#### टीका
अथ तृतीयामृचमाह– असि यम इति।   हेऽर्वन्नश्व त्वं यमाभिधोऽग्निरसि।   तथाऽऽदित्योऽसि।   तथा त्रितो वायुरसि।   पूर्वोक्तप्रकारेण वाय्वादित्ययोरनुगृहीतत्वात्तद्रूपत्वम्।   तथा गुह्येन गोप्बेनाश्वमेधाख्येन कर्मणा तत्रत्येन सोमेन च सुमया समये प्राप्तकले विपृक्तो विशेषेण युक्तोऽसि।   ईदृशस्य ते तव द्युलोके बन्धनानि बम्धनसाधनानि दामानि त्रीणीत्येयमभिज्ञा आहुः।   वणिजो हि शक्त्याधिक्येनात्यु ग्रभश्वं विक्रेतुं ग्रामान्तरे नयन्तास्त्रंभिदांमभिर्बध्नन्ति।   दक्षिणवामपार्श्वयोर्दामद्वयमुभौ पुरुषौ गृह्णीतः।   यदा दक्षिणभागवर्तिनं द्रष्टुमुद्युङ्क्ते तदा वामभागवती तमाकर्षति।   तं चेद्द्गष्टुमुद्युङ्क्ते तदानीमितर आकर्षति।   यदा सदसा पुरतः पलायनं करोति तदा तं वारयितुं गले बद्धमेकं दाम गृहीत्वा पृष्ठतः कश्चिदाकर्षति।   तदिदं बन्धनत्रयम्।   यद्वा शास्त्रसिद्धं किंचित्कारणत्रयं द्रष्टव्यम्।   तदनेन बन्धनत्रयेणाघिकशाक्तिरश्व इति स्तुतो भवति।
### मन्त्रः
त्रीणि॑ त आहुर्दि॒वि बन्ध॑नानि॒ त्रीण्य॒फ्सु त्रीण्य॒न्तस्स॑मु॒द्रे ।
उ॒तेव॑ मे॒ वरु॑णश्छन्थ्स्यर्व॒न्यत्रा॑ त आ॒हुᳶ प॑र॒मञ्ज॒नित्र᳚म् ।
#### टीका
अथ चतुर्थीमृचमाह–  २२१० त्रीणि त इति।   यथा द्युलोके तवोचैःश्रवोरूपस्य वन्धनत्रयमाभिज्ञा आहुस्तथैवाप्सु समुद्रे च।   यथा वा वाजपेयेऽप्स्वन्तरमृतमिति मन्त्रेणाश्वानप्सु स्ना पयन्ति तथाऽपि पूर्वोक्तरीत्या बन्धनत्रयमपेक्षितं तथा समुद्रमध्ये स्थिताया वडवाया बन्धनत्रयमित्येवमभिज्ञा आहुः।   उतापि च हेऽर्वन्नश्व ते तव यत्र यस्मिन्पितृवीर्ये परमं जनित्रमुत्तमं जन्मेत्येवंलक्षणाभिज्ञा आहुः, तत्पितृवीर्यं त्वमेव वरुणस्त्रिभिर्बन्धनैर्निवारणीयो भूत्वा मे मम छन्त्सीव कथयसीव।   अयमर्थः—अश्वस्य पितृपक्षभागित्वान्मातरि स्वल्पायामपि सत्यां प्रौढश्चेदश्वो दृश्येत तस्य पिता प्रौढ इत्युत्प्रेक्षितुं शक्यत इति।
### मन्त्रः
इ॒मा ते॑ वाजिन्नव॒मार्ज॑नानी॒मा श॒फानाꣳ॑ सनि॒तुर्नि॒धाना᳚ ।
अत्रा॑ ते भ॒द्रा र॑श॒ना अ॑पश्यमृ॒तस्य॒ या अ॑भि॒रख्ष॑न्ति गो॒पाः ।
#### टीका
अथ पञ्चमीमृचगाह– इमा ते बाजिन्निति।   हे वाजिन्नश्व ते तवेमैतानि दृश्यमानानि अवमार्जनानि शरीरशोधनसाधनानि लोहमयानि।   यैर्लोहमयैः प्रातःकालादावश्यस्य पांस्वाद्यपनयनाय शरीरं मृज्यते घर्षणेन शोध्यते तान्यवमार्जनानि।   तथा शफानां खुराणां सनितुर्दातुः पाषाणबहुले मार्गे प्रक्षेप्य[प्तु]स्तव शफभेदनपरिहारार्थमिमा निधानैतानि लोहमयान्यावरणविशेषरूपाणि निधीयन्ते शफेष्विति निधानानिराजानो हि महार्हणां प्रौढानामश्वानां लोहमयैः साधनैः प्रतिदिनं कण्डूरपनयन्ति, शफेषु च लोहपत्राणि कीलयन्ति।   किंच ते तव भद्राः सुवर्णांदिखचितत्वेन कल्याणरूपा रशनाः खलीनलोहकक्ष्याः पुच्छपत्रा अत्रास्मिन्नेव देशे स्थापिता अहमप्यपश्यम्।   कीदृशस्य तव, ऋतस्य सत्यस्य बहुमूल्यार्हस्येत्यर्थः।   कीदृश्यो रशना हति ता विशेष्यन्तेया रशना गोपाः पष्ठदेशव्यथादिपरिहारेणाश्वं गोपायन्त्योऽभिरक्षन्ति उपर्यारूढं पुरुषमभितः पतनादिभ्यः पालयन्ति।
### मन्त्रः
आ॒त्मान॑न्ते॒ मन॑सा॒राद॑जानाम॒वो दि॒वा [35]  प॒तय॑न्तम्पत॒ङ्गम् ।
शिरो॑ अपश्यम्प॒थिभि॑स्सु॒गेभि॑ररे॒णुभि॒र्जेह॑मानम्पत॒त्रि ।
#### टीका
अथ षष्ठीमृचमाह– आत्मानां त इति।   हेऽश्व ते तवाऽऽत्मानं स्वरूपमारात्समीप एव मनसा चित्तेनाजानामभिज्ञातवानस्मि।   कीदृशमात्मानम्, अत्रो रक्षकम्।   शीघ्रगामी ह्यश्वः परसैन्यभञ्जनेन स्वामिनं रक्षति।   तथा दिवा षतयन्तमाकाशेन धावन्तम्।   त्वदीयधावनवेलायं वेगातिशयेन भूमेराक्रमणं केनापि द्गष्टुं न शक्यत इत्यर्थः।   यस्मादाकाशगामी तस्मादेव च पतङ्गं पक्षिसदृशम्।   तथा त्वदीयं शिरोऽप्यहमपश्यम्।   कीदृशं शिरः, सुगेभिर्गन्तुं शक्यैररेणुभिर्धुलिरहितैः पथिभिराकाशमा–  २२११ र्गैजेंहमानं  शीघ्रगतियुक्तमत एव पतत्रि पक्षिसदृशम्।   यदा ह्ययमश्वः प्रायेण भूमिस्पर्शं विनाऽऽकाशमार्गे धावति तदानीं पाषाणादिरहितत्वादयं मार्गः सुगामो भूमिस्पर्शबाहुल्याभावाद्धूलिरहितश्च।   तथाविधमार्गेण धावतोऽश्वस्योपरिवर्तिं शिरः सुखेन द्रष्टुं शक्यते, उन्नतदेशवर्तित्वाद्धूल्यावरणाभावाच्चेति।   ईदृशवेगवानश्व इति स्तुतिः।
### मन्त्रः
अत्रा॑ ते रू॒पमु॑त्त॒मम॑पश्य॒ञ्जिगी॑षमाणमि॒ष आ प॒दे गोः ।
य॒दा ते॒ मर्तो॒ अनु॒ भोग॒मान॒डादिद्ग्रसि॑ष्ठ॒ ओष॑धीरजीगः ।
#### टीका
अथ सप्तमीमृचगाह— अत्रा ते रूपमिति।   हेऽश्व यदा यस्मिन्काले ते तव भोगं घृतमुद्रादिभक्षृणरूपमनु मतों मनुष्यः परिचारक आनड् भोगं प्राप्तवान्।   प्रौढेषु राजगृहादिष्वश्वघासार्थं दत्तैर्घृतमुद्गादिभिः परिचारका अमि जीवन्तीति प्रसिद्धम्।   आदिदीदृशवृत्तान्तादनन्तरमेव ग्रसिष्टोऽतिशयेन ग्रसिदुकामस्त्वमोषधीश्चणकाद्या अजीगः प्रापितोऽसि।   अत्रास्मिन्नवसरे ते तत्र रूपमुत्तमं सर्वोत्कृष्टमित्यपश्यमहं निश्चितवानस्मि।   कीदृशस्य तव, इषोऽन्नानि आ समन्तात्पदे प्राप्तुं गोर्गच्छतः।   कीदुशं रूपम, जिगीषमाणं जेतुमिच्छायुक्तम्।   अयमर्थः प्रौढराजगृहे त्वदीयभोगमनु अश्ववारा नीचाः सर्वेऽपि सम्यग्भुञ्जते।   त्वं च राजाज्ञया केनाप्यनिवारितः संश्चणकादिक्षेत्रेषु स्वेच्छया गच्छसि।   अस्मिन्नवसरे त्वन्मुखेन सर्वाण्यन्नानि प्राप्तुं शक्यन्ते, विजयश्च भविष्यति।   एवं त्वदीयमहिमानं निश्चितवानस्मीति।
### मन्त्रः
अनु॑ त्वा॒ रथो॒ अनु॒ मर्यो॑ अर्व॒न्ननु॒ गावोऽनु॒ भग॑ᳵ क॒नीना᳚म् ।
अनु॒ व्राता॑स॒स्तव॑ स॒ख्यमी॑यु॒रनु॑ दे॒वा म॑मिरे वी॒र्य᳚म् [36]  ते॒ ।
#### टीका
अथाष्टमीमृचमाह— अनु त्वेति।   हेऽर्वस्त्वामनु रथः प्रवर्तते।   नहि त्वया विना रथो गन्तुं  शक्तः।   मयों मर्त्योऽश्ववारस्त्यामनु जीवति।   तच्च पूर्वमेवोदाहृतम्।   गावोऽपि त्वागनु जीवन्ति, बालस्य तव क्षीरनवनीताद्यर्थं प्रवृद्धस्य तव घृतार्थ च गाः पोषयन्ति।   कनीनां कन्यकानां बालानां दासीनां भमः सौभाग्यं त्वामनु संपद्यते।   अश्वशालापरिचारार्थं हि ता अन्नवस्त्रदानेन त्वत्स्वामिनः पोषयन्ति।   व्रातासो व्राताः सेनारूपा मनुष्यसंघास्तव सख्यमनु त्वदीयं साहाय्यमनु पश्चादीयुर्जयं प्राप्नुवन्ति।   देवाः प्रजापत्यादयस्ते वीर्यं त्वदीयं सामर्थ्यमनुपलक्ष्य ममिरे स्वकीयहविष्ट्वेन प्रमितवन्तः।   ईदृशोऽयमश्व इति स्तुतिः।
### मन्त्रः
हिर॑ण्यशृ॒ङ्गोऽयो॑ अस्य॒ पादा॒ मनो॑जवा॒ अव॑र॒ इन्द्र॑ आसीत् ।
दे॒वा इद॑स्य हवि॒रद्य॑माय॒न्यो अर्व॑न्तम्प्रथ॒मो अ॒ध्यति॑ष्ठत् ।
#### टीका
अथ नवमीमृचमाह—  २२१२ हिरण्मशृङ्ग इति।   अयमश्वो हिरण्यशृङ्गो हिरण्यसमानवर्णः शृङ्गस्था नीयो मूर्धप्रदेशो यस्यासो हिरण्यशृङ्गो हिरण्याङ्कित इत्यर्थः।   अयो लोहव दत्यन्तदृढः।   अस्याश्वस्य पादा मनोजवा मनोवृत्तिसदृशेन वेगातिशयेन युक्ताः।   एतेनाश्वेनोच्चैःश्रवसा त्वेनेन्द्रोऽप्यवये निकृष्ट एवाऽऽसीत्।   देवा इत्सर्वे हि देवाः स्वयमत्याश्वस्य संबन्धि हविरद्यं हविर्भक्षणमायन्प्राप्तवन्त एतदीयमेव हविरत्तुं योग्यमिति निश्चितवन्तः।   प्रथम आद्यो यः प्रजापतिरर्वन्तमेनमश्वमध्यतिष्ठदधिष्ठितवान्स्वकीयत्वेन स्वीकृतवान्सोऽप्येतदीयमेव हविरद्यामिति निश्चितवान्।
### मन्त्रः
ई॒र्मान्ता॑स॒स्सिलि॑कमध्यमास॒स्सꣳ शूर॑णासो दि॒व्यासो॒ अत्याः᳚ ।
ह॒ꣳ॒सा इ॑व श्रेणि॒शो य॑तन्ते॒ यदाख्षि॑षुर्दि॒व्यमज्म॒मश्वाः᳚ ।
#### टीका
अथ दशमीमृचमाह– ईर्मान्ताम इति।   सर्वेऽप्बश्वा एवंबिधाः।   कीदृशा इति तदुच्यतेईर्गान्तासः नलभानो जघनभागाश्चाश्वस्यान्तौ, तावीर्मौ प्रसृतावुन्नतौ येषां त ईर्मान्तासः।   सिलिकं संकुचितं निम्नं मध्ये पृष्टभागे येषा ते सिलिकमध्यमासः।   यत्र मनुष्या आरोहम्ति स देशो निम्नः।   न तु गजस्यवे पृष्ठभाग उन्नतः।   संसूरणासो युद्धे जयहेतुत्वेन सम्यक्शूराः।   दिव्यासो ग्रामगमनादिरूपव्यवहारनिष्पादकाः।   अत्याः संततगमनशीलाः।   ते च हंसा इव श्रेणिशः संघशो यतन्ते।   यथा हंसाः पङ्क्तिबद्धाः संधीभूयाऽऽकाशे यतन्ते गच्छन्त्येवमश्वा अपि बहवः संहता युद्धाय प्रयतन्ते।   यद्यस्मात्कारणदश्वा दिव्यं क्रीडाविजिगीषाद्यार्थमज्मं गमनमाक्षिषुर्व्याप्तवन्तस्तस्मादश्वजातिमात्रस्ययैवं प्रशस्तत्वात्स क्रतुनिष्पादकः प्रकृतोऽश्वः प्रशस्त इति किमु वक्तव्बः।
### मन्त्रः
तव॒ शरी॑रम्पतयि॒ष्ण्व॑र्व॒न्तव॑ चि॒त्तव्ँवात॑ इव॒ ध्रजी॑मान् ।
तव॒ शृङ्गा॑णि॒ विष्ठि॑ता पुरु॒त्रार॑ण्येषु॒ जर्भु॑राणा चरन्ति ।
#### टीका
अथैकादशीमृचमाह– तव शरीरमिति।   हेवर्वंस्तव शरीरं षतयिष्णु पतनशीलं शीघ्रगमशीलमित्यर्थः तव चितं वात इव वातसदृशश्च(शं च )।   वायुः कीदृशः, घ्रजीमान्वेनवान्।   तव शृङ्गाणि शृङ्गस्थानीयानि।   उपरि प्रक्षिप्तान्यायुधानि विष्ठिता विशेषेण तत्र तत्र स्थितानि साधितानि।   अश्वस्योपरि क्वचिदिषुधिः क्यचित्खड्ग इत्येवं बहून्बायुधानि प्राप्यन्ते।   तानि च पुरुषु बहुषु अरण्येषु ग्रामेन्यो बहिर्भूतेषु युद्धप्रदेशेषु जर्भुराणा परसैन्यान्यतिशयेन भरमाणानि चरन्ति प्रवर्तन्ते।
### मन्त्रः
उप॑ [37]  प्रागा॒च्छस॑नव्ँवा॒ज्यर्वा॑ देव॒द्रीचा॒ मन॑सा॒ दीध्या॑नः ।
अ॒जᳶ पु॒रो नी॑यते॒ नाभि॑र॒स्यानु॑ प॒श्चात्क॒वयो॑ यन्ति रे॒भाः ।
#### टीका
अत द्वादशीमृचमाह–  २२१३ उष प्रागादिति।   वाजी क्रतुद्वाराऽन्नहेतुरर्वाऽयमधः शसनमस्प्रिन्क्रतौ विशासनस्थानं प्रत्युपप्रागात्समीपं प्राप्तवान्।   किं कूर्वन्, देवद्रीचा मनसा दीध्यानः देवानाञ्चति प्राप्नोतीति देवद्यङ् तादृशेन निरन्तरं देवविषयेण मनसा ध्यानं कुर्वन्।   अजः प्रजापतिः पुरो नीयतेऽऽस्मादश्वात्पूर्वमृत्विग्भिर्नीयते, प्रजापतिं पुरतो नीयते।   अस्याश्वस्य नाभिर्भाभ्युपलक्षितं शरीरं प्रजाषतिमनु नीयते।   अस्याश्यस्य पश्चात्पृष्ठभागे कवयो विद्वांस ऋत्विजो रेभा यन्ति स्तुतिं कुर्वाण गच्छन्ति।
### मन्त्रः
उप॒ प्रागा᳚त्पर॒मय्ँयथ्स॒धस्थ॒मर्वा॒ꣳ॒ अच्छा॑ पि॒तर॑म्मा॒तर॑ञ्च ।
अ॒द्या दे॒वाञ्जुष्ट॑तमो॒ हि ग॒म्या अथा शा᳚स्ते दा॒शुषे॒ वार्या॑णि ॥ [38]
#### टीका
अथ त्रयोदशीमृचमाह– उप प्रागादिति।   अर्वाञ्शीघ्रगमनवानयमश्वः परममुत्कृष्टं यत्सधस्थं शमितृभिः सह स्थातुं योग्यं यत्त्स्थानमस्ति तदुपप्रागात्तत्समीपं प्राप्तवान्।   किमर्थम्, पितरं मातरं चापि प्राप्तुं स्वर्मलोके दिव्यो यः पिता या च माता दिव्या तावुभौ प्राप्तुं देवताजन्मन इत्यर्थः।   हेऽश्वाद्यास्मिन्दिने जुष्टतमोऽतिशयेन प्रीतः सन्देवान्गम्याः प्राप्नुहि। अथानन्तरं दाशुषे हविर्दत्तवते यजमानाय वार्याणि वरणी यानि फलानि अयमृत्विक्संघ आशास्ते प्रार्थयति।।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे षष्ठप्रपाठके  तृतीयोऽनुवाकः ।।   ७।।

## अनुवाकः ८ अश्वस्तोमीया मन्त्राः   
त्रिष्टुप् ।  
३-६ जगती ।  
विश्वेदेवा ऋषयः ।  

## चतुर्थकाण्डे षष्ठप्रपाठकेऽष्टमोऽनुवाकः
### मन्त्रः
मा नो॑ मि॒त्रो वरु॑णो अर्य॒मायुरिन्द्र॑ ऋभु॒ख्षा म॒रुत॒ᳶ परि॑ ख्यन्न् ।
यद्वा॒जिनो॑ दे॒वजा॑तस्य॒ सप्तेः᳚ प्रव॒ख्ष्यामो॑ वि॒दथे॑ वी॒र्या॑णि ।
#### टीका
(अथ चतुर्थाष्टके षष्ठप्रपाठकेऽष्टमोऽनुवाकः)।
सप्तमेऽनुवाकेऽश्वस्तोमीयमन्त्राः केचिदुक्ताः।   अश्वस्तोत्रमश्वस्तोमस्तत्प्रतिषादका अश्वस्तोमीयाः ।
अथाष्टमे त एवान्ये केचिदुच्यन्ते ।   अनुवाकभेदस्तु सांप्रदायिकोऽयज्ञसंयुक्तेषु प्रयोगेषु मन्त्रभेदार्थो वा ।
तत्राष्टमेऽनुवाके प्रथमामृचमाह– भा नो मित्र इति ।   मित्रादयः प्रसिद्धाः ।   एति सर्वदा गच्छती * त्यायुः।   ऋभवो  देवाः क्षी(क्षि)यन्ति निवसन्त्यस्मिन्निति ऋभुक्षाः प्रजापतिः ।   मरुतो देवान्तराणि ।   ते सर्वेऽपि नोऽस्मान्मा परिख्यन्मा निन्दयन्तु–( न्दन्तु ) ।   यद्यस्माद्वाजिनो यागद्वाराऽन्नसाधनस्य देवार्थमुत्पन्नस्य देवार्थमुत्पन्नस्य सप्तेरश्वस्यवीर्याणि सामर्थ्यानि विदथेऽस्मित्बज्ञे प्रवक्ष्यामो वयं प्रकर्षेण कथयिष्यामस्तस्मादस्मान्निन्दा न युक्तेत्यर्थः ।
### मन्त्रः
यन्नि॒र्णिजा॒ रेक्ण॑सा॒ प्रावृ॑तस्य रा॒तिङ्गृ॑भी॒ताम्मु॑ख॒तो नय॑न्ति ।
सुप्रा॑ङ॒जो मेम्य॑द्वि॒श्वरू॑प इन्द्रापू॒ष्णोᳶ प्रि॒यमप्ये॑ति॒ पाथः॑ ।
#### टीका
अथ द्वितीयामृचमाह– यन्निर्णिजेति ।   निर्णिजा प्रोक्षणादिकृतया शुद्ध्या रेक्णसा सुवर्णरजतादिमणिरूपेज धनेन च प्रावृतस्य प्रकर्षेण सर्वतो वेष्टितस्य, अश्वमेधे हि चत्वार ऋत्विजः समुक्षन्तीति प्रोक्षणं हिरण्ययाः काचा इत्यादिना सुवर्णादिमणिभि * ख पुस्तके “आयुर्वायुरित्येबंरूपः क्वचित्माठो भवितुं युक्त” इति टिप्पणी।
२२१६ रलंकारश्चाभिधीयते ।   अतस्तथाविधस्य संबन्धिनीं गृभीतां हरते स्वीकृतां रातिं हविषो दानं मुखतोऽग्ने यद्यदा नयन्ति ऋत्विजः संपादयन्ति तदानीमजो गति मानश्वः सुप्राङ् सुष्ठु प्रकृष्टान्देवान्प्राप्नुवन्मेम्यत्, मेभ्यदिति हेषाशब्दस्यानुकरणम ।   विश्वरूपो नानारूपः सन्निन्द्रापूष्णोरिन्द्रपूषप्रभृतीनां देवानां प्रियं पाथोऽष्येति प्रीतिकरमन्नभावं प्राप्नोति ।
### मन्त्रः
ए॒ष च्छाग॑ᳶ पु॒रो अश्वे॑न वा॒जिना॑ पू॒ष्णो भा॒गो नी॑यते वि॒श्वदे᳚व्यः ।
अ॒भि॒प्रिय॒य्ँयत्पु॑रो॒डाश॒मर्व॑ता॒ त्वष्टेत् [39]  ए॒न॒ꣳ॒ सौ॒श्र॒व॒साय॑ जिन्वति ।
#### टीका
अथ तृतीयामृचमाह— एष च्छाग इति।
वाजिनाऽन्नसाधनेनाश्वेन सह यः कश्चिदजः षुरो नीयते तस्मादश्वात्पूर्वंभागे ।   कीदृशोऽजः, पूष्णो भागः पूषदेवताया भागस्वरूषो विश्वदेव्यो विश्वेभ्यो देवेभ्यो हितः।   अभिप्रियं सर्वतः प्रीतिकरं पुरोडशवत्स्वादुभूतमनेनजमर्वताऽश्वेन सह त्वष्टेत्त्वष्टैव सौश्रवसाय श्रूयते सर्वैरपि जनैः प्रीतिपूर्वकमिति श्रवोऽन्नं सुष्ठु श्रवः सुश्रवस्तस्य भावः सौश्रवसस्तस्मै सम्यक्शोभनभावाय यग्रस्मात्कारणाज्जिन्वति प्रीणयति तस्मादयमजः पुरो नीयते ।   अश्वमेधप्रकरणे पौष्णमन्वञ्चमित्येवं पृषदेवताकमजं विधास्यति स पूर्वो नेतव्यः ।   तद्विषयोऽयं मन्त्रः ।   अनेन न्यायेन पूर्वमन्त्रोऽप्यजविषयो योजयितव्यः ।   अश्वमेधप्रकरण ऐन्द्रापौष्णुपरिष्टा दिति व्यासक्तदेवताकस्याजस्म श्रूयमाणत्वाच्च ।
### मन्त्रः
यद्ध॒विष्य॑मृतु॒शो दे॑व॒यान॒न्त्रिर्मानु॑षा॒ᳶ पर्यश्व॒न्नय॑न्ति ।
अत्रा॑ पू॒ष्णᳶ प्र॑थ॒मो भा॒ग ए॑ति य॒ज्ञन्दे॒वेभ्य॑ᳶ प्रतिवे॒दय॑न्न॒जः ।
#### टीका
अथ चतुर्थीमृचमाह– मद्धविष्यमिति।   यद्यत्र मानुषा ऋत्विजोऽश्वं त्रिः परिणयन्ति त्रिवारं प्रदक्षिणी कुर्वन्ति ।   कीदृशमश्वं, हविष्यं हविषो योग्यम् ।   ऋतुशो देवयानमृता वृतौ देवान्गच्छन्तम् ।   अत्रास्मिन्देशेऽजः प्रथम एति ।   कीदृशोऽजः, पूष्णो भागः ।   किं कुर्वन्, देवेभ्यो यज्ञं प्रतिवेदयन्, हे देवा यज्ञः प्रवर्तत इस्येवं दवेभ्यो ज्ञापयन् ।
### मन्त्रः
होता᳚ध्व॒र्युराव॑या अग्निमि॒न्धो ग्रा॑वग्रा॒भ उ॒त शꣵस्ता॒ सुवि॑प्रः ।
तेन॑ य॒ज्ञेन॑ स्व॑रङ्कृतेन॒ स्वि॑ष्टेन व॒ख्षणा॒ आ पृ॑णध्वम् ।
#### टीका
अथ पञ्चमीमृचमाह– होताऽघ्वर्युरिति ।   यो यस्मिन्यज्ञे होता विद्यते, यश्चाघ्वर्युरावया आ समन्ताद्वेति गच्छति तत्र तत्रानुष्ठानाय शीघ्रं प्रवर्तत इत्यावयाः, योऽप्यग्निमिन्धोऽग्नेर्दीपक आग्नीध्रः, यश्च ग्रावग्राभो ग्रावस्तुत्, उतापि च शंस्ता यः प्रशास्ता, यश्च सुविप्रः प्रस्तोता, एते सर्वेऽपि स्वरंकृतेन सुष्ठ्वलंकृतेनापेक्षितद्रव्यैः संपूर्णेने त्यर्थः ।   स्विष्टेन सुष्ठूवनुष्ठितेन [तेन] यज्ञेनाश्वमेयेन वक्षणाः फलवाहिनीर्घृतकूल्या आपृणघ्वं हे होत्रादयो यूयं सर्वेऽप्यापूरयघ्वम्।
### मन्त्रः
यू॒प॒व्र॒स्का उ॒त ये यू॑पवा॒हाश्च॒षाल॒य्ँये अ॑श्वयू॒पाय॒ तख्ष॑ति ।
ये चार्व॑ते॒ पच॑नꣳ स॒म्भर॑न्त्यु॒तो [40]  तेषा॑म॒भिगू᳚र्तिर्न इन्वतु ।
#### टीका
२२१७ अथ षष्ठीमृचमाह– यूपव्रस्का इति ।   ये यूपव्रस्का यज्ञार्थं यूपं वृश्चन्ति, उतापि च ये यूपवाहाश्छिन्नं यूपं यज्ञभूमौ वहन्ति, येऽप्यन्येऽश्वयूपार्थं चषालं यूपकटकं तक्षति तक्षणेन संस्कृर्वन्वि, उतो अपि च येऽप्यन्ये पुरुषा अर्वतेऽर्वार्थं पचनं पाकसा धनकाष्ठं संभरन्ति संपादयन्ति, तेषां सर्वेषामभिगूर्तिः संकल्पो नोऽस्मानिन्वतु प्रीणयतु ।
### मन्त्रः
उप॒ प्रागा᳚थ्सु॒मन्मे॑ऽधायि॒ मन्म॑ दे॒वाना॒माशा॒ उप॑ वी॒तपृ॑ष्ठः ।
अन्वे॑न॒व्ँविप्रा॒ ऋष॑यो मदन्ति दे॒वाना᳚म्पु॒ष्टे च॑कृमा सु॒बन्धु᳚म् ।
#### टीका
अथ सप्तमीमृचमाह– उप प्रागादिति ।   सुष्ठु मदहेसुरतिहर्षकारणं फलं सुमत्तदस्मानुपप्रागत्समीपे प्राप्नोति ।   मन्म मननीयं फलं मे मदर्थमधायि देवैः संपादितम्।   उप वीतप्टष्ठः कमनीयपृष्ठोऽयमश्वो देवानामाशा देवैराशासनीयानि हवींषि उपप्रागाद्देवहविष्ट्वं प्राप्नोतीत्यर्थः।   ऋषयो विप्रा अभिज्ञातार ऋत्विज एनमश्वमनु मदन्ति अनुकूलैः स्तोत्रैर्हषयन्तु ।   देवानां पुष्टे पुष्ट्यर्थं सुबन्धु चकृमैनमश्वं बन्धुवदत्यन्तप्रियं चकृम
### मन्त्रः
यद्वा॒जिनो॒ दाम॑ स॒न्दान॒मर्व॑तो॒ या शी॑र्ष॒ण्या॑ रश॒ना रज्जु॑रस्य ।
यद्वा॑ घास्य॒ प्रभृ॑तमा॒स्ये॑ तृण॒ꣳ॒ सर्वा॒ ता ते॒ अपि॑ दे॒वेष्व॑स्तु ।
#### टीका

अथाष्टमीमृचमाह– यद्वाजिन इति ।   वाजिनोऽश्वस्य यद्दाम गलबन्धनं, यच्च संदानं पृष्ठपादे बन्धनसाधनं दाम पादसंदानादि, अश्वा गले बद्धा अपि पुनः पृष्ठपादे रज्ज्वन्तरेण बध्यन्ते, या चार्वतोऽश्वस्य शीर्षण्या रशना शिरसि संबद्धा रज्जुः, याऽप्यन्या पुच्छलग्नाऽस्याश्वस्य रज्जुः, यद्वा यदपि आ[अस्याऽऽ]स्ये मुखे प्रभृतं क्षिप्तं तृणं, सर्वा वा तत्सर्वमपि देवेष्वपि प्राप्तस्य ते तव यजमानस्यास्तु विद्यताम् ।   यथेह लोके सर्वसाधनसंपूर्णोऽश्वस्तवास्ति तद्वत्परलोकेऽप्यस्त्वित्यर्थः ।
### मन्त्रः
यदश्व॑स्य क्र॒विषः॑ [41]  मख्षि॒काऽऽश॒ यद्वा॒ स्वरौ॒ स्वधि॑तौ रि॒प्तमस्ति॑ ।
यद्धस्त॑योश्शमि॒तुर्यन्न॒खेषु॒ सर्वा॒ ता ते॒ अपि॑ दे॒वेष्व॑स्तु ।
#### टीका
अथ नवमीमृचमाह– यदश्वस्येति ।   अस्याश्वस्य क्रविषः क्रव्यं यन्मासं मक्षिकाऽऽश मक्षिका भक्षितवती, यद्वा यच्च रक्तं स्वरावञ्जनार्थे शकले स्वधितो छेदनहेतौ शस्त्रे च रिप्तमीषल्लिप्तमस्ति, यदपि शमितुर्हस्तयोर्लिप्तं, यच्च तदीयेषु नखेषु लिप्तं, हेऽश्व ते त्वदीयं सर्वा ता तत्सर्वं देवेष्वप्यस्तु देवेष्वव हुतं भवतु ।   यथा पूर्व * सर्वपुस्तकेषु उपेत्यधिक्रम् ।
२२१८ मन्त्रे नियोजनकालीना गलशिरःपादादिबन्धनरज्जवो देवेषु समर्पिता एवमत्रं मांसलेशोऽपि देवेषु समर्प्यते।
### मन्त्रः
यदूव॑ध्यमु॒दर॑स्याप॒वाति॒ य आ॒मस्य॑ क्र॒विषो॑ ग॒न्धो अस्ति॑ ।
सु॒कृ॒ता तच्छ॑मि॒तार॑ᳵ कृण्वन्तू॒त मेधꣳ॑ शृत॒पाक॑म्पचन्तु ।
#### टीका
अथ दशमीमृचमाह– यदूवघ्यमिति ।   उदरस्य मध्ये यदूवघ्यमर्धजीर्णपक्वं शकृदादि दुर्गन्धरू पेण वायुना सहाऽऽगच्छति, य आमस्यापक्वस्य क्रविषो मांसस्य गन्धो दुःसहोऽस्ति तत्सर्वं सुकृता सुकृतं यथा भवति तथा शमितारः कृण्वन्तु ।   उतापि च मेघं  यज्ञयोग्यं शृतपाकामपाकविपाकौ परित्यज्य सम्यक्पक्वं यथा भवति तथा पचन्तु।
### मन्त्रः
यत्ते॒ गात्रा॑द॒ग्निना॑ प॒च्यमा॑नाद॒भि शूल॒न्निह॑तस्याव॒धाव॑ति ।
मा तद्भूम्या॒मा श्रि॑ष॒न्मा तृणे॑षु दे॒वेभ्य॒स्तदु॒शद्भ्यो॑ रा॒तम॑स्तु ॥ [42]
#### टीका
अथैकादशीमृचमाह– यत्ते गात्रादिति ।   हेऽश्वाग्निना पच्यमानात्ते तव गात्राच्छरीरावयवसकाशाद्यदल्पमवधावति अशृतं सद् भूमौ पतति, निहतस्य नितरां हव्यमानस्य तवाभि शूलं शूले सक्तं यद्यदङ्गमवधावति, तदङ्गं भूम्यामपि मा श्रिषच्छ्लिष्टं लग्नं मा भूत्तृणेष्वपि लग्नं मा भूत् किंतूशदभ्यः कामयमानेभ्यो देवेभ्यो रातं दत्तमस्तु ।।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे षष्ठप्रपाठकेऽ ष्टमोऽनुवाकः ।।   ८ ।।

## अनुवाकः ९   अश्वस्तोत्रमन्त्राः   
त्रिष्टुप् ।   
३ मध्येज्योतिः ।  
विश्वेदेवा ऋषयः ।  

## चतुर्थकाण्डे षष्ठप्रपाठके नवमोऽनुवाकः

### मन्त्रः

ये वा॒जिन॑म्परि॒पश्य॑न्ति प॒क्वय्ँय ई॑मा॒हुस्सु॑र॒भिर्निर्ह॒रेति॑ ।
ये चार्व॑तो माꣳसभि॒ख्षामु॒पास॑त उ॒तो तेषा॑म॒भिगू᳚र्तिर्न इन्वतु ।
#### टीका

(अथ चतुर्थाष्टके पष्टप्रपाठके नवमोऽनुवाकः)।
अष्टमेऽनुवाके पूर्वानुवाकबदश्वस्तोमीयाः केचिन्मन्त्रा उक्ताः ।

अथ नवमेऽविशिष्टा अश्वस्तोत्रमन्प्रा उच्यन्ते ।   तत्र प्रथमामृचमाह— ये बाजिनमिति ।   ये पुरुषा वाजिनमेतमश्वं पक्वं पाकं प्राप्तं परिपश्यन्ति षरित आगत्याऽऽदूरेण पश्यन्ति, य ईं येऽप्यन्ये सुरभिः सुगन्धोऽयमश्वोऽस्मान्निर्हर निष्कृष्याल्पमाहरेत्याहुः, उतो अपि च ये चान्येऽर्वतोश्वस्य संबन्धिनीं मांसभिक्षामुपासते प्रार्थयन्ते, तेषां सर्वेषामभिगूर्तिः संकल्पो न इन्वतु प्राप्नोत्वस्माकं श्रेयते भवत्वित्यर्थः।
### मन्त्रः
यन्नीख्ष॑णम्मा॒ꣳ॒स्पच॑न्या उ॒खाया॒ या पात्रा॑णि यू॒ष्ण आ॒सेच॑नानि ।
ऊ॒ष्म॒ण्या॑पि॒धाना॑ चरू॒णाम॒ङ्कास्सू॒नाᳶ परि॑ भूष॒न्त्यश्व᳚म् ।
#### टीका
अथ द्वितीयामृचमाह– यन्नीक्षणमिति।   मांसं पच्यते यस्यामुखायां सा मांस्पचनी, तस्या उखाया नीक्षणं नितरमीक्षणमादरेण दर्शनं यदस्ति, यानि च पात्राणि यूष्णो रसस्याऽऽसेचनानि सर्वतः सेचनाधारभूतानि, चरूणां मांसादीनामपिधानाऽऽच्छादनपात्राणि २२२१ ऊष्मण्योष्मरक्षणार्थानि यानि सन्ति, अङ्का मांसलेनाङ्किताः सूनाः स्वधितिवेतसशाखाद्या याः सन्ति, तानि सर्वाण्यश्वं परिभूषन्ति अश्वस्य यत्कार्यं तदेव कुर्वन्तीत्यर्थः ।
### मन्त्रः
नि॒क्रम॑णन्नि॒षद॑नव्ँवि॒वर्त॑न॒य्ँयच्च॒ पड्बी॑श॒मर्व॑तः ।
यच्च॑ प॒पौ यच्च॑ घा॒सिम् [43]  ज॒घास॒ सर्वा॒ ता ते॒ अपि॑ दे॒वेष्व॑स्तु ।
#### टीका
अथ तृतीयामृचमाह– निष्क्रमणमिति ।   निष्क्रमणमश्वस्य पादप्रक्षेपस्थानं निषदनं निवासस्थानं विवर्तनं परिवर्तनस्थानं च यदस्ति, यदप्यर्वतोऽश्वस्य पड्बीशं पादबन्धनस्थानं पादक्षुण्णरजो वाऽस्ति, यदप्युदकं पपौ, यच्च घासिं तृणादिकं जघास भक्षितवान्, ते त्वदीयं सर्वा ता तत्सर्वं देवेष्यप्यस्तु देवेष्वेव समर्पितं भवतु ।
### मन्त्रः
मा त्वा॒ग्निर्ध्व॑नयिद्धू॒मग॑न्धि॒र्मोखा भ्राज॑न्त्य॒भि वि॑क्त॒ जघ्रिः॑ ।
इ॒ष्टव्ँवी॒तम॒भिगू᳚र्त॒व्ँवष॑ट्कृत॒न्तन्दे॒वास॒ᳶ प्रति॑ गृभ्ण॒न्त्यश्व᳚म् ।
#### टीका
अथ चतुर्थीमृचमाह– मा त्नाऽग्निरिति ।   हेऽश्व त्वां धूमगन्धिर्धूमगन्धापादकोऽग्निर्मा ध्वनयित्पा कशब्दोपेतं मा करोतु ।   काष्ठविशेषयुक्तेन केनविदग्निना पक्वमोदनादिकं धूमगन्धो पेतं भवति ।   तथा दुष्पाकेन(ण) कुशब्दं यथा भवति तथा पच्यन्ते ।   तदुभयमत्र मा भूदित्यर्थः ।   किंच भ्राजन्त्युखा सम्यक्तप्ता स्थाली माऽभिविक्तातिपा केनाभितो विक्तं विदग्धं मा करोतु ।   त्वं तु जघ्रिराघ्राणयोग्यः सुगन्धो भ (न्विर्म) वेति शेषः ।   इष्टमन्तयन्तेच्छाविषयं वीतं कान्तं रमणीयपाकमभिगूर्तंदेवयोग्यमस्त्विति यजमानैः संकल्पितं वषट्कृतं वषट्कारेण प्रदत्तमश्वं देवाः प्रतिगृभ्णन्ति देवाः स्वी कुर्वन्तु ।
### मन्त्रः
यदश्वा॑य॒ वास॑ उपस्तृ॒णन्त्य॑धीवा॒सय्ँया हिर॑ण्यान्यस्मै ।
स॒न्दान॒मर्व॑न्त॒म्पड्बी॑शम्प्रि॒या दे॒वेष्वा या॑मयन्ति ।
#### टीका
अथ पञ्चमीमृचमाह– यदश्वायेति ।   हन्यमानस्याश्वस्याधस्ताद्वस्त्रमुपरिष्टाच्च किंचिद्वस्त्रं प्रसार यन्ति, तदुभयमत्र वासःशब्देनाधीवासशब्देन चोच्यते ।   यद्वासोऽश्वार्थमुपस्तृणन्त्यधः प्रसारयन्ति, यच्चाधि (धी)वासमुपर्याच्छदयन्ति, यानि चान्यानि हिरण्यमण्यादीन्यस्मा अश्वार्थं संपादितानि, अर्वन्तमर्वतोऽश्वस्य यत्संदानं बन्धनसाधनं दाम, यच्च पड्बीशं पादबन्धनस्थानगता रज्जुस्तानि सर्वाणि देवेषु प्रिया प्रियाणि भूत्वाऽऽयामयन्ति सर्वतः प्रसारयन्तु ।
### मन्त्रः
यत्ते॑ सा॒दे मह॑सा॒ शूकृ॑तस्य॒ पार्ष्णि॑या वा॒ कश॑या [44] वा॒ तु॒तोद॑ ।
स्रु॒चेव॒ ता ह॒विषो॑ अध्व॒रेषु॒ सर्वा॒ ता ते॒ ब्रह्म॑णा सूदयामि ।
#### टीका
अथ षष्ठीमृचमाह– यत्ते साद इति ।   हेऽश्व तव सादे नमने ( महसोत्सवेन ) शूकृतस्य शूकारो ध्वन्यनुकरणं प्रौढस्याश्वस्य शीघ्रगमने शूकारो जायते, तेन शूकारेण युक्तस्य शीघ्रगमनायोपर्यारूढः पार्ष्णिया स्वकीयेन पादपृष्ठमागेन हस्तधृतया कशया वा तु (यत्तु) तोद व्यथां चकार, ते त्वदीयं सर्वा ता तत्सर्वं ब्रह्मणा मन्त्रेण सूदयामि जुहोमि ।   तत्र दृष्टान्तः—अध्वरेषु यागेषु हविः संबन्धीनि तानि सर्वाण्याज्यादिविशेषरूपाणि स्रुचेव यथा स्रुचाऽऽज्यं जुह्वति तद्वत्।

### मन्त्रः
चतु॑स्त्रिꣳशद्वा॒जिनो॑ दे॒वब॑न्धो॒र्वङ्क्री॒रश्व॑स्य॒ स्वधि॑ति॒स्समे॑ति ।
अच्छि॑द्रा॒ गात्रा॑ व॒युना॑ कृणोत॒ परु॑ष्परुरनु॒घुष्या॒ वि श॑स्त ।
#### टीका
सप्तमीमाह चतुस्त्रिꣳशदिति।   वाजिनोऽन्नसाधनस्य देवबन्धोर्देवाप्रियस्य देवार्थं बध्यमानस्याश्वस्य संबन्धिनीर्वङ्कीर्वक्राणि पार्श्वद्वयगतान्यस्थीन्येकैकस्मिन्पार्श्वे स दशेत्येवं चतुस्त्रिंशत्संख्याकाः, अन्यस्य तु पशोः षङ्विंशतिरेव ।   अतः सावधाना स्वधितिरश्वं समेति संगच्छताम् ।   यथाऽस्थिलेशोऽपि हविंषि न मिलति तथा वियुनक्ती (क्त् वि)त्यर्थः ।   हे शमितारो गात्रा हृदयाद्यङ्गानि अच्छिद्रा वयुना छिद्ररहितानि यथा भवन्ति तथा कृणोत कुरुत ।   तत्र चायमुपायः– पुरुष्परुरनुघुष्य तत्पर्वानुक्रमेण तदीदृशमिति कथमपि ज्ञात्वा विशस्त विशसनं कुरुत।
### मन्त्रः
एक॒स्त्वष्टु॒रश्व॑स्या विश॒स्ता द्वा य॒न्तारा॑ भवत॒स्तथ॒र्तुः ।
या ते॒ गात्रा॑णामृतु॒था कृ॒णोमि॒ ताता॒ पिण्डा॑ना॒म्प्र जु॑होम्य॒ग्नौ ।
#### टीका
अथाष्टमी (मृच) माह– एकस्त्वष्टुरिति ।   त्वष्टुर्दीप्तिमतोऽऽश्वस्यर्तूपलक्षितकालीन एको विशस्ताहिंसिता ।   तथा द्वा यन्तारा विशसनकाले यथेतस्ततो न चलति तथा नि या मकौ द्वौ।   अत एवान्यत्राऽऽम्नातम् “अघ्रिगुश्चापापश्च ।   उभौ देवानाꣳ शमि तारौ” इति हेऽश्व ते तव गात्राणां यान्यङ्गानि ऋतुथर्तूपलक्षिते तत्तत्काले कृणोमि च्छिनद्मि, पिण्डानां मांसपिण्डानां मध्ये ताता तानि तान्यङ्गानि प्रजुहोम्यग्नौ प्रकर्षेण जुहोमि ।
### मन्त्रः
मा त्वा॑ तपत् [45]  प्रि॒य आ॒त्मापि॒यन्त॒म्मा स्वधि॑तिस्त॒नुव॒ आ ति॑ष्ठिपत्ते ।
मा ते॑ गृ॒ध्नुर॑विश॒स्ताति॒हाय॑ छि॒द्रा गात्रा॑ण्य॒सिना॒ मिथू॑ कः ।
#### टीका
अथ नवमी (मृच)माह— मा त्वेति।   हेऽश्वापियन्तं शरीरं विसृज्य देवान्गच्छन्तं त्वां प्रिय आत्माप्रीतिहेतुर्विग्रहो मा तपत्संतापं मा कार्षीत्।   तथा स्वधितिस्ते तनुवो गात्राणि नाऽऽतिष्ठिपन्मैव स्थापयतु, किमप्यङ्गमनवशेष्य सर्वं छिनत्त्वित्यर्थः।   अविशस्ता विशसनकौशलरहितः केवलं मांसतृष्णायुक्तोऽतिहाय विशसनकौशलरहितप्रकारम तिलङ्घ्य ते गात्राणि तवाङ्गान्यसिना शस्त्रेण मिथु च्छिद्राणि ना कर्मा करोतु ।
### मन्त्रः
न वा उ॑ वे॒तन्म्रि॑यसे॒ न रि॑ष्यसि दे॒वाꣳ इदे॑षि प॒थिभि॑स्सु॒गेभिः॑ ।
हरी॑ ते॒ युञ्जा॒ पृष॑ती अभूता॒मुपा᳚स्थाद्वा॒जी धु॒रि रास॑भस्य ।
#### टीका
अथ दशमी (मृच) माह– न वा उवेतदिति।   शास्त्रानभिज्ञानां लौकिकानां दृष्ट्या त्वमेतत्प्रत्यक्ष मेव म्नियसे शमितृभिर्हिस्यसे च ।   शास्त्रादृष्ट्या तु त्वं न वा उवेतन्म्नियस एत २२२३ न्मरणमेव न भवति, न च रिष्यसि नापि शमितृभिर्हिस्यसे, किंतु सुगेभिः पथिमिः सुगममार्गैर्देवानिदेषि देवानेव प्राप्नोषि ।   तत्र देवेषु मध्य इन्द्रत्वं प्राप्तस्य ते हरी हरिनामकावश्वौ रथे युक्तावभूतां सर्वथा भविष्यतः।   * एवं तथा मरुद्रूपं प्राप्तस्य ते पृषती चित्रवर्णे अश्वस्त्रियौ युञ्जावभूतां रथे युक्तौ भविष्यतः।   इदानीं रासभस्य धुरि वर्तमानस्व गर्दभवद्भारवाहिनस्तव वाज्युपास्थात्त्वां वोढुं कश्चित्प्रौढोऽश्वः प्राप्तो भविष्यति ।
### मन्त्रः
सु॒गव्य॑न्नो वा॒जी स्वश्वि॑यम्पु॒ꣳ॒सᳶ पु॒त्राꣳ उ॒त वि॑श्वा॒पुषꣳ॑ र॒यिम् ।
अ॒ना॒गा॒स्त्वन्नो॒ अदि॑तिᳵ कृणोतु ख्ष॒त्रन्नो॒ अश्वो॑ वनताꣳ ह॒विष्मान्॑ ॥ [46]
#### टीका
अथैकादशी[ मृच ]माह– सुगव्यमिति।   अयं वाजी नोऽस्माकं सुगव्यं कल्याणगोसमूहं स्वश्वियं कल्याणाश्वसमूहं पुंसः पुत्रान्पुंस्त्वलक्षणसंपन्नान्पुत्रान्, उतापि च विश्वाषुषं विश्वं पोषयितुं रयिं धनं कृणोतु ।   अदितिरियं भूमिर्नोऽस्माकमनागास्त्वमपराधराहित्यं करोतु ।   हविष्मान्हविःस्वरूपेण निष्पन्नोऽयमश्वो नोऽस्माकं क्षत्त्रं बलं वनतां संपादयतु।   तदेवमेतेषु त्रिष्वनुवाकेषु अश्वस्तोत्रप्रतिपादकत्वेनाश्वस्तोमीया मन्त्राः पञ्चत्रिंशदाम्नाताः ।   अवशिष्टा तु पञ्चमकाण्डे समाम्नास्यते ।   तथा च सूत्रकार आह– “क्रमैरत्यक्रमीदित्येतां षट्त्रिंशीम्” इति।
अत्र विनियोगसंग्रहः—
पञ्चत्रिंशद्यदक्रन्दोनुवाकेषु त्रिषु श्रुताः।  
अश्वस्तोमीयहोमास्तैरिति षष्ठः समीरितः।।
अत्र मीमांसा ।
नवमाध्यायस्य चतुर्थपादे द्वितीयाधिकरणे चिन्तितम्– न चतुत्रिंशदित्येष निषेधो नियतो न वा ।
गिरपदवदाद्यः स्यान्नैवकारहतत्वतः ।।
निषेधः प्राप्तिपूर्वोऽतः प्रापकोऽत्रानुमीयते ।
निषेधप्रापकाभ्यां च चतुस्त्रिंशद्विकल्प्यते ।
अश्वमेधे त्रयः सवनीयः पशवः श्रुताः—“अश्वस्तूपरो गोमृगस्ते प्राजा  * एवमित्यधिकम्।
२२२४ पत्याः” इति ।   तेष्वश्वस्य चतुत्रिंशद्वङ्क्रयः ।   तथा च मन्त्रः पठ्यते– “चतुस्त्रिꣳ शद्वाजिनो देवबन्धोर्वङ्क्रीरश्वस्य स्वधितिः समेति” इति ।   वाजी गन्धर्ववाहको जातिवशेषः ।   अत एवान्यत्राऽऽम्नायते–
“हयो देवानवहदर्वाऽसुरान्याजी गन्धर्वानश्वो मनुष्यान्” इति ।   देवबन्धुर्देवानां प्रियः ।   स्वधितिश्छेदनहेतुः शस्त्रमित्यर्थः ।   एवं सति अघ्रिगुप्रैषं विशेषोऽयमाम्नायते “न चतुस्त्रिंशदिति ब्रूयात्।   षङ्विंशतिरित्येव ब्रूयात्” इति ।   सोऽयं चतुस्त्रिंशद्वाजिन इत्यादिकाया ऋचः प्रतिषेधो गिरापदनिषेधवान्नित्यो न तु विकल्पितः ।   यथा “न गिरा गिरेति ब्रूयादैरं कृत्वोद्गेयम्” इत्यत्र गिरापदनिषधपुरः सरमि रापदे विहिते सति निषिद्धस्य नित्यानवृत्तिः ।   तथा चतुस्त्रिंशन्मन्त्रनिषे पुरःसरं षड्विंशतिमन्त्रे विहिते सति नित्यनिवृत्तिर्निषिद्धस्येति चेन्मैवम् ।   षड्विंशतिरित्येव ब्रूयादित्येवकारेण विधित्बप्रत्ययबाधात् ।   षड्विंशतिमन्त्रस्तावच्चोदकप्रांप्तत्वान्न विधेयः ।   तस्य चतुस्त्रिंशन्मन्त्रेणापवादप्रसक्तौ न चतुस्त्रिंशदित्यनेनापवादकं मन्त्रं प्रतिषिध्य चोदकप्राप्तस्यानपोदितत्वेन यथापूर्वमवस्थानमनुद्यत इत्येवमर्थं सूचयितुमेवकारः प्रयुक्तः।   गिरापददृष्टान्तस्तु विषमः ।   अप्राप्तत्वादिरापदं तत्र विधीयते ।   तेन च विहितेन पाठप्राप्ते गिरापदे बाधिते स बाधो न गिरा गिरेति निषेधेनानूद्यते ।   ततो दृष्टान्ते निषेधानुवादो दार्ष्टन्तिके विध्यनुवाद इति महद्वैषम्यम् ।   ननु विधिवाक्यस्यैवकारयुक्तस्यानुवादत्वे सति न चतुस्त्रिंशदित्यस्मिन्निषेधे कृत्स्नवाक्यतात्पर्यान्निषिद्धस्य नित्यनिवृत्तिस्तदवस्था स्यात् ।   मैवम् ।   प्रापकस्यापि सद्भावेन निषेधप्राप्तिभ्यां चतुस्त्रिंशन्मन्त्रस्य विकल्पितत्वात्।

अथोच्येत चतुस्त्रिंशद्वाजिन इत्ययं मन्त्रः केवलं स्वरूपेण पठितः, न त्वस्याघ्रिगुप्रैषवत्प्रापकं किंचिदस्तीति ।   तन्न ।   प्रापकवचनस्य कल्पनीयत्वादन्यथा प्रसकत्यभावेन प्रतिषेधानुपपत्तेः ।   तस्मात्प्रसञ्जकेनोपजीव्येनानुमितविधिना प्रत्यक्षनिषेधेन च समानबलतया चतुस्त्रिंशदित्ययं मन्त्रोऽश्वस्याघ्रिगुप्रैषे विकल्प्यते ।।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे षष्ठप्रपाठके  नवमोऽनुवाकः ।।   ९।।
२२२५ वेदार्थस्य प्रकाशेन तमो हार्दं निवारयन् ।  
पुमर्थांश्चतुरो देयाद्विद्यातीर्थमहेश्वरः ।।
इति श्रीमद्विद्यातीर्थमहेश्वरपरावतारस्य श्रीमद्राजाधिराजपरमेश्वरस्य श्रीवीरबुक्कमहाराजस्याऽऽज्ञापरिपालकेन माधावाचार्येण विरचिते  वेदार्थप्रकाशे कृष्णयजुर्वेदीयतैत्तिरीयसंहिताभाष्ये  चतुर्थकाण्डे षष्ठः प्रपाठकः ।।   ६ ।।
