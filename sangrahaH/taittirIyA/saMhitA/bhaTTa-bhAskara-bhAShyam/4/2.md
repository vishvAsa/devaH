---
title: प्रपाठकः 2
unicode_script: devanagari
---

## चतुर्थाष्टके द्वितीयः प्रपाठकः प्रथमोऽनुवाकः
##  *देवजयनग्रहाभिधानम्*
## अनुवाकः १  आसन्द्यामुखाग्निस्थापनम्  
११, १४-१५ अनुष्टुप् ,
५ , १०, १२-१३   त्रिष्टुप्,
७ महाबृहती ,
१६ जगती
८-९ गायत्री
४ उपरिष्ठाद् बृहती
१० उष्णिक्
अग्निर्ऋषिः ।
### संयुक्तमन्त्रः
विष्णो॒ᳵ क्रमो᳚ऽस्यभिमाति॒हा गा॑य॒त्रञ्छन्द॒ आ रो॑ह पृथि॒वीमनु॒ वि क्र॑मस्व॒ निर्भ॑क्त॒स्स यन्द्वि॒ष्मो विष्णो॒ᳵ क्रमो᳚ऽस्यभिशस्ति॒हा त्रैष्टु॑भ॒ञ्छन्द॒ आ रो॑हा॒न्तरि॑ख्ष॒मनु॒ वि क्र॑मस्व॒ निर्भ॑क्त॒स्स यन्द्वि॒ष्मो विष्णो॒ᳵ क्रमो᳚ऽस्यरातीय॒तो ह॒न्ता जाग॑त॒ञ्छन्द॒ आ रो॑ह॒ दिव॒मनु॒ वि क्र॑मस्व॒ निर्भ॑क्त॒स्स यन्द्वि॒ष्मो विष्णोः᳚ [1]  क्रमो॑ऽसि शत्रूय॒तो ह॒न्तानु॑ष्टुभ॒ञ्छन्द॒ आ रो॑ह॒ दिशोऽनु॒ वि क्र॑मस्व॒ निर्भ॑क्त॒स्स यन्द्वि॒ष्मः ।  
### मन्त्रः
विष्णो॒ᳵ क्रमो᳚ऽस्यभिमाति॒हा,  
गा॑य॒त्रञ्छन्द॒ आ रो॑ह  ।  
पृ॒थि॒वीमनु॒ वि क्र॑मस्व  ।  

निर्भ॑क्त॒स्स यन्द्वि॒ष्मः ।  


#### टीका
तत्र प्रथमोऽनुवाकः।  
यस्य निःश्वसितं वेदा यो वेदेभ्योऽखिलं जगत् ।  
निर्ममे तमहं वन्दे विद्यातीर्थमहेश्वरम् ।।   १ ।।  
आद्यप्रपाठके ह्युख्यो योऽग्निः सोऽयं प्रपञ्चितः ।  
प्रपाठके द्वितीये तु स्याद्देवयजनग्रहः ।।   २ ।।  
चयनार्थस्तत्र चानुवाका एकादशेरिताः ।  
आसन्द्यां स्थापनं वात्सप्रसूक्तेन ह्युपस्थितिः ।।   ३ ।।  
* उखाग्नेर्नयनं गार्हपत्याग्निचयनं भुवः ।  
कर्षणं चौषधावापो लोष्टक्षेपादिकं तथा ।।   ४  ।।  
रुक्मादेरुपधानं स्वयमातृण्णादिकस्य च।  
निधानं पशुशीर्षाणां याज्या अर्था उदीरिताः ।।   ५ ।।  
 तत्र प्रथमानुवाक आसन्द्यामुखाग्निस्थापनं प्रतिपाद्यते।  

### मन्त्रः

#### टीका
कल्पः—“ उपरि नाभेर्धारयमाणो विष्णोः क्रमोऽसीति चतुरो विष्णुक्रमा ञ्प्राचः क्रामति ’  इति।   पाठस्तु— विष्णोः क्रमोऽसीति।   यज्ञप्रयोगं कृत्स्नं व्याप्नोतीति विष्णुर्यजमानः ।   यद्वा विष्णुना परमेश्वरेणाभेदोपचारं कृत्प्रा विष्णुरित्युच्यते ।   हे प्रथमपादविन्यास त्वं विष्णो-रभिमातिहा पापघाती क्रमोऽसि।   पाप्मा वा अभिमातिरिति श्रुत्यन्तरम् ।   तादृशस्त्वं गायत्रं छन्द आरोहानुग्राहकत्वेन स्वी कुरु।   
Mantra

२२२
ततः पृथिवीमनु विक्रमस्व प्रदेवतारूपमिमं प्रदेशं विशेषेण प्राप्नुहि ।  
यमभिमातिं वयं द्विष्मः सोऽयं निर्भक्तोऽस्मात्प्रदेशान्निः-सारितः ।   एवमुत्तरेष्वपि योज्यम् ।   
Mantra

विष्णो॒ᳵ क्रमो᳚ऽसि,  अ॒भि॒श॒स्ति॒हा ,त्रैष्टु॑भ॒ञ्छन्द॒ आ रो॑ह  ।  
अ॒न्तरि॑ख्ष॒मनु॒ वि क्र॑मस्व  ।  
निर्भ॑क्त॒स्स यन्द्वि॒ष्मः  ।  

२२२

अभिशस्तिहा मिथ्यापवादघाति ।
Mantra


विष्णो॒ᳵ क्रमो᳚ऽसि ।  
अ॒रा॒ती॒य॒तो ह॒न्ता , जाग॑त॒ञ्छन्द॒ आ रो॑ह ।  
दिव॒मनु॒ वि क्र॑मस्व।  
निर्भ॑क्त॒स्स यन्द्वि॒ष्मः ।
२२२

अरातिरवश्यदात यस्य दानाभावस्तमात्मन इच्छतीत्यरातीयंस्तस्य हन्ता विनाशकः।
Mantra

विष्णोः᳚ [1]  क्रमो॑ऽसि,
श॒त्रू॒य॒तो ह॒न्ता,  आनु॑ष्टुभ॒ञ्छन्द॒ आ रो॑ह।  
दिशोऽनु॒ वि क्र॑मस्व ।  
निर्भ॑क्त॒स्स यन्द्वि॒ष्मः ।  

२२२
प्रहारेण हन्तृत्वं शत्रुत्वं तदिच्छतीति शत्रू  *उखाग्नेश्चयनमिति ख, पुस्तके टिप्पण्यां पाठः ।  
१८६१ यंस्तस्य हन्ता विनाशकः।   अत्र सर्वत्र यजमानः स्वात्मानं विष्णुत्वेन भावयेत् चतुर्णो प्रक्रमाणां प्रदेशान्पृथिव्यादिलोकरूपत्वेन भावयेत् ।   गायत्रादिच्छन्दोभिमानिदेवतास्तेषां प्रक्रमाणामनुग्राहिकाः ।  
एतैर्मन्त्रैः साध्यान्विष्णुक्रमान्विधत्ते— “विष्णुमुखा वै देवाश्छन्दोभिरिमाल्ँलोकाननपजय्यमभ्यजयन्यद्विय्णुक्रमान्क्रमते विष्णुरेव भूत्वा यजमानश्छन्दोभिरिवल्ँलोकाननपजय्यपभि जयति विष्णोः क्रमोऽस्यभि-मातिहेत्याह गायत्री वै पृथिवी त्रैष्टुभमन्तरिक्षं जागती द्यौरानुष्टुभीर्दिशश्छन्दोभिरेवे-माल्ँ लेकान्यथापूर्वमामि जयति” (सं. का. ५ प्र. २ अ. १) इति।  
देवाः पूर्वं स्वेषु विष्णुमेव मुख्यं कृत्वा छन्दोभिमानिदेवैः सहिता अनपजय्यमन्यै-र्जेतुं यथा न शक्यते तथेमल्ँ लोकानभ्यजयन् ।   अतो यजमानो विष्णुक्रमस्तथा जयति ।   गायत्रादिच्छन्दोदेवायां पृथिव्यादिलोकस्वामित्वेन तैः सह लोकानां जेतुं शक्यतया मन्त्रेषु गायत्रं छन्द आरोहेत्यादि पठितमित्यभिप्रायः ।

### मन्त्रः
अक्र॑न्दद॒ग्निस्स्त॒नय॑न्निव॒ द्यौः ख्षामा॒ रेरि॑हद्वी॒रुध॑स्सम॒ञ्जन्न् ।  
स॒द्यो ज॑ज्ञा॒नो वि हीमि॒द्धो अख्य॒दा रोद॑सी भा॒नुना॑ भात्य॒न्तः ।  

#### टीका
कल्पः—“अक्रन्ददग्निरित्येतामनुद्रुत्य” इति।   पाठस्तु— अक्रन्ददग्निरिति।   अयमग्निरक्रन्ददस्मदनिष्टनिवारणार्थं गर्जतु।   किमिव, स्तनय-न्निव द्यौः ।   यथा द्युलोकस्थो मेघः सस्यशोषभीतिनिवारणाय स्तनयति तद्वत् ।   किं कुर्वन् ।   क्षाम दाहकमस्माद्विरुद्धं रेरिहल्लेलिहानः, वीरुधः समञ्जन्पुष्पफलसमृद्धलताव-दस्मदनुकूलानि सम्यगमभिव्यञ्जयन् ।   हि यस्माज्जज्ञान उत्पद्यमानः सद्य ईं तदानीमे-वेद्धो दीप्तः सन्विविधं जगदख्यत्प्रख्यापयति ।   रोदसी द्यावापृथिव्यारेन्तर्भानुना रश्मिना स्वयमाभाति समन्तात्प्रकाशते ।  
एतस्य मन्त्रस्यानुवचनं विधत्ते— “प्रजापतिरग्निमसृजत सोऽस्मात्सृष्टः पराङैत्तमेतयाऽन्वैदक्रन्ददिति तया वै सोऽग्नेः प्रियं धामावारुन्ध यदेतामन्वाहाग्नेरवेतैया प्रिय घामाव रुन्धे” (सं. का. ५ प्र. २ अ. १) इति।  
स सृष्टोऽग्निरस्मात्प्रजापते पराङावृत्तिरहित ऐदगच्छत्।   अक्रन्ददित्येतयर्चा   १८६२ तमग्निमनुगम्य स प्रजापतिस्तयैवर्चाऽग्नेः प्रियं स्थानं प्राप्तवान् ।   अत एवास्या अनु-वचनमग्नेः प्रियस्य स्थानस्य संपादनाय भवति ।  

### मन्त्रः
अग्ने᳚ऽभ्यावर्तिन्न॒भि न॒ आ व॑र्त॒स्वायु॑षा॒ वर्च॑सा स॒न्या मे॒धया᳚ प्र॒जया॒ धने॑न ।  
#### टीका  

कल्पः—“अग्नेऽभ्यावर्तिन्निति चतसृभिः प्रदक्षिणमावर्तते”  तत्र प्रथमामाह— अग्नेऽभ्यावर्तिन्निति ।   आभिमुख्येनाऽऽवर्तितुं शीलमस्यास्तीत्याभ्यावर्ति, तादृश  हेऽग्न आयुरादिभिः सह नोऽस्मानभिलक्ष्बाऽऽवर्तस्व ।   आयुरपमृत्युरहितं वर्चः कान्ति-र्बलं वा, सनिर्धनदानं, मेधा श्रुतार्थधारणशक्तिः ।   प्रजा पुत्रादिः।   धनं सुवर्णम् ।   धन-शब्देन संपादयितब्यमुच्यते ।   सनिशब्देय संपादितस्या बन्धुभ्यः प्रदानशक्तिरुच्यते ।  
### मन्त्रः
अग्ने᳚ [2]  अ॒ङ्गि॒र॒श्श॒तन्ते॑ सन्त्वा॒वृत॑स्स॒हस्र॑न्त उपा॒वृतः॑ ।  

तासा॒म्पोष॑स्य॒ पोषे॑ण॒ पुन॑र्नो न॒ष्टमा कृ॑धि॒ पुन॑र्नो र॒यिमा कृ॑धि ।   
#### टीका  

अथ द्वितीयामाह— अग्ने अङ्गिर इति ।   हेऽङ्गिरोऽङ्गसौष्ठवयुक्ताग्ने ते तवाऽऽवृतः शतं सन्तुं।   आवृतिशक्तयः शतसंख्याका भवन्तु ।   तथा ते तवोपावृत उमावृतिशक्तय, सहस्र-संख्याका भवन्तु ।   स्वस्यैवाऽऽवर्तनमावृत् ।   समीपवृर्तिनां पुरुषाणां द्रव्य विशेषाणां चाऽऽवर्ततमुपावृत् ।   अस्मासु स्नेहादिशयात्त्वमपि पुनः पुनरावर्तस्वत्वदीयाः पुरुषा-सत्वदीयानि च द्रव्याणि पुनः पुनरावर्तन्तामित्यर्थः ।   तासामावृतिशक्तीनां शतसहस्त्र-संख्याकानां यः पोषः समृद्धिस्तस्यापि पोषस्यान्यः पोषोऽयुतलक्षादिसंख्याकाभिवृद्धि-स्तादृशेन पोषेण नोऽस्मदीयं नष्टं धनं पुनर्भूयोऽ प्याकृध्यावृतं कुरु ।   पुनर्भृयोऽपि रयिं पूर्वससंपादितं धनमाकृधि सर्वतः संपादितं कुरु ।   
### मन्त्रः

पुन॑रू॒र्जा नि व॑र्तस्व॒ पुन॑रग्न इ॒षायु॑षा ।  
पुन॑र्नᳶ पाहि वि॒श्वतः॑ ।  

#### टीका
अथ  तृतीयामाह— पुनरूर्जेति ।   हेऽग्ने त्वमूर्जा क्षीरादिरसेन सह पुनर्निवर्तस्वात्रात्राऽगच्छ ।   इषाऽन्नेनाऽऽयुषा सह पुनरागच्छ ।   नोऽस्मान्पुन पुनः कृताद्विश्वतः सर्वस्मादपराधात्पाहि ।
### मन्त्रः
स॒ह र॒य्या नि व॑र्त॒स्वाग्ने॒ पिन्व॑स्व॒ धार॑या ।  
वि॒श्वफ्स्नि॑या वि॒श्वत॒स्परि॑ ।  

#### टीका
अथ चतुर्थीमाह— सह रय्येति ।   हेऽग्ने रय्या धनेन सह निवर्तस्व ।   प्सा भक्षण इति धातुः विश्वैः सर्वैः प्सायते भक्ष्यते पीयत इति विश्वप्स्नी ।   तादृश्या वृष्टिधारया विश्वतस्परि सर्वेषां तुणधान्यलतापादपानामुपरि पिन्वस्व सिञ्च ।  
एतैर्मन्त्रैरावर्तनं विधत्ते—  १८६३ “ईश्वरो वा एषा पराङ्प्रदधा यो विष्णुक्रगान्क्रमते चतसृमिरा वर्तते चत्वारि छन्दाꣳ सि छन्दाꣳ सि खलु वा अग्नेः प्रिया तनूः प्रियामेवास्य तनुवमभि पर्यावर्तत” [सं. का. ५ प्र. २ अ. १] इति।  
यो यजमानो विष्णुक्रमानाचरत्येष पराङावृत्तिरहितः प्रदघ ईश्वरः प्रकर्षेण गन्तुं समर्थ पुनरावृत्तिं न लभत इत्यर्थः ।   अत आवृत्तिलाभाय चतुसृभिर्ऋग्भिरावृत्तिं कुर्यात ।   गायत्री त्रिष्टुब्जगत्यनुष्टुबिति चतुर्णां छन्दसामभ्ऱ्यादानावुपात्तत्वदग्निशरीर-त्वम् ।   आवृत्तौ प्रादक्षिण्यं विधत्ते— “दक्षिणा पर्यावर्तते स्वमेव वीर्यमनु पर्यावर्तत तस्माद्दक्षिणोऽर्ध आत्मनो वीर्यावत्तरोऽथो आदित्यस्वैवाऽऽवृतमनु पर्यावर्तते” (सं. का. ५ प्र. २ अ. १) इति ।  
दक्षिणा प्रादक्षिण्येन, दक्षिणभागमपस्थाप्य वामभागस्य परिभ्रमणं प्रादक्षिण्यम् ।   पुरुषस्य दक्षिणभागे सामर्थ्यातिशयसद्भावात्तदेवानुसृत्त्याऽऽवृत्तिकृता भवति ।   यस्माद्दक्षिणभागे वीर्यं श्रुतेरभिप्रेतं भवति तल्माल्लोकेऽपि सर्वेषु व्यापारेषु दक्षिणहस्तस्यैव वीर्यातिशय उषलभ्यते ।   किंच, आदित्यो मेरूं प्रदक्षिणी करोति तदप्यत्रानुसृतं भवति ।  


### मन्त्रः
उदु॑त्त॒मव्ँव॑रुण॒ पाश॑म॒स्मदवा॑ध॒मम् [3] वि म॑ध्य॒मꣵ श्र॑थाय ।  

अथा॑ व॒यमा॑दित्य व्र॒ते तवाना॑गसो॒ अदि॑तये स्याम ।  
#### टीका

कल्पः “उदुत्तममिति त्शिक्यपाशमुन्मुच्य” इति ।   पाठस्तु— उदुत्तमं वरुणेति ।   हे वरुणोत्तममुत्तमाङ्गे शिरसि स्थापितं त्वदीयं पाशमु(मस्मदस्मत्त उ) त्कृष्य श्रथाय विनाशय ।   अधममधमाङ्गे स्थापितं पादप्रदेशे स्थापितं पाशमवकृष्य विनाशय ।   मध्यमप्रदेशे स्थापितं पाशं विच्छेदय ।   अथ पाशत्रयमिन, शानन्तरं हे आदित्य सूर्यसदृश वरुण वयमनागसः पापरहिताः सन्तस्तव व्रते त्वदीये कर्मणि अदितयेऽखण्डितत्वाय स्याम योग्या भवेम ।  
अनेन मन्त्रेण शिक्यपाशोन्मोकमभिप्रेत्य मन्त्रगतस्य व णपाशस्य प्रसंङ्गं दर्शयति—
“शुनःशेषमाजीगर्ति वरुणोऽगृह्णात्स एतां वरुणीमपश्यत्तया वै स आत्मानं वरुणापाशादमुञ्चद्रुणो वा एतं गृह्णाति य उखां प्रतिमुञ्चत उदुत्तमं   १८६४ वरुणपाशमस्मदित्याइऽऽत्मानमेवैतया वरुणपाशान्मुञ्चति” [सं. का. ५ प्र. २ अ. १] इति।  
शुनःशेषो नाम ऋषिः स चाजीगर्तस्य पुत्रस्तं कदाचिद्वरुणोगृह्णाद्गहीत वान् वरुणगृहीतत्वं च जलोदरव्याधिनाऽभिव्यज्यते ।   स च शुनःशेषस्त त्परि हारायोदुत्तममित्येतां वारुणीमृचमपश्यत् ।   ततस्तयैवर्चा स शुनःशेषः स्वात्मानं पाशान्मोचितवान् ।   अतोऽत्रापि यो यजमान उखां प्रतिमुञ्चते योऽयं वरुण गृहीतः संस्तत्परिहारायोदुत्तममित्यनया शिक्यपाशमुन्मुच्य तन्मन्त्रप्रसादेन वरुण पाशान्मुक्तो भवति ।  


### मन्त्रः
आ त्वा॑हार्षम॒न्तर॑भूर्द्ध्रु॒वस्ति॒ष्ठावि॑चाचलिः ।  
विश॑स्त्वा॒ सर्वा॑ वाञ्छन्त्व॒स्मिन्रा॒ष्ट्रमधि॑ श्रय ।  

#### टीका
कल्पः—“आ त्वाऽहार्षमित्याहृत्य” इति ।   पाठस्तु— आ त्वाऽहर्षमिति ।   हेऽग्ने त्वामाहार्षमाहृतवानस्मि ।   त्वं चोखाया अन्तर भृरवस्थितोऽसि ।   अविचाचलिरत्यन्तं चलनरहितो घ्रुवस्तिष्ठ स्थिरस्तिष्ठ ।   सवां विशः प्रजास्त्वां वाञ्छन्तु ।   अस्मिन्यजमाने राष्ट्रमधिश्रयाधिकं स्थापय ।  
अस्य मन्त्रस्य प्रथमपादे वह्नेराहरणं प्रसिद्धमेव प्रतीयत इति दर्शयति— “आ त्वाऽहार्षमित्याहाऽऽ ह्येनꣳ हरति” (सं. का. ५ प्र. २ अ. १) इति।   द्वितीयपादेऽन्वयव्यतिरेकाम्यां प्रतिष्ठा सिध्यतीत्याह— “घ्रुवस्तिष्ठाविचाचलिरित्याह प्रतिष्ठित्यै” (सं. का. ५ प्र. २ अ. १) इति।   तृतीयपादे प्रजासमृद्धिं चतुर्थपादे राज्यस्थैर्यं च क्रमेण दर्शयति— “विशस्त्वा सर्वा वाञ्छन्त्वित्याह विशैवैनꣳ समर्धत्यस्मिन्नाष्ट्रमधि श्रयेत्याह राष्ट्रमेवास्मिन्ध्रुवमकः” [सं. का. ५ प्र. २ अ. १] इति।  
विशा प्रजया ।   एनं यजमानम् ।   अस्मिन्यजमाने ।   अकः करोति ।  
चतुर्थपादपाठकाले यजमानविषयं काम्यं मनसा ध्यानं विधत्ते— “यं कामयेत राष्ट्रꣳ स्यादिति तं मनसा ध्यायेद्राष्ट्रमेव भवति” [सं. का. ५ प्र. २ अ. १] इति।  
यं यजमानमुद्दिश्य राज्यमस्त्विति कामयेताध्वर्युस्तं चतुर्थपादोच्चारणकाले ध्यायेत् ।  

### मन्त्रः
अग्रे॑ बृ॒हन्नु॒षसा॑मू॒र्ध्वो अ॑स्थान्निर्जग्मि॒वान्तम॑सो॒ ज्योति॒षागा᳚त् ।  
अ॒ग्निर्भा॒नुना॒ रुश॑ता॒ स्वङ्ग॒ आ जा॒तो विश्वा॒ सद्मा᳚न्यप्राः ।  
सीद॒ त्वम्मा॒तुर॒स्याः [4]  उ॒पस्थे॒ विश्वा᳚न्यग्ने व॒युना॑नि वि॒द्वान् ।  
#### टीका  

कल्पः— “उपतिष्ठते बृहन्नुषसामूर्ध्वो अस्थात्” इति ।   पाठस्तु— अग्रे वृहन्निति ।   अयमाग्निर्बृहन्नुषसामग्र उषसां मुख ऊर्ध्वोऽस्थात्, अग्निहोत्रादौ बोध्यमान उत्तिष्ठति ।   ज्योतिषा स्वकीयेन तेजसा तमसो निर्जग्मिवान्निर्गतः सन्नागात् ।   कीदृशोऽग्निः ।   रुशता तमो हिंसता भानुना रश्मिना स्वङ्गः शोभनशरीरः ।   किंच जात उत्पन्नमात्र एव विश्व सद्मानि सर्वाणि स्थानानि आप्राः स्वकीयेन तेजसा सर्वत्र पूरितवान्।  
अस्य मन्त्रस्य प्रथमार्धे भागत्रयं क्रमेण व्याचष्टे—
“अग्रे बृहन्नुषसामूर्ध्वो अस्थादित्याहाग्रमेवैनꣳ समानानां करोति निर्जग्मिवान्तमस इत्याह तम एवास्मादप हन्ति ज्योतिषाऽऽगादित्याह ज्योतिरेवास्मिन्दधाति” (सं. का. ५ प्र. २ अ. १) इति।  

### मन्त्रः
सीद॒ त्वम्मा॒तुर॒स्याः [4]  उ॒पस्थे॒ विश्वा᳚न्यग्ने व॒युना॑नि वि॒द्वान् ।

#### टीका
कल्पः“सीद त्वं मातुरस्या उपस्थ इति तस्यां चतुसृभिरुख्यं सादयति” इति।  
औदुम्बर्या (रा) सन्द्याः प्रकृतत्वात्सैव तस्यामिति परामृश्यते ।  
तत्र प्रथमामाह— सीद त्वमिति ।   हेऽग्ने त्वं मातृसमानाया अस्या आसन्द्या उखाया उपस्थ उत्सङ्गे सीदोपविश ।   कीदृशस्त्वं, विश्वानि वयुनानि सर्वाञ्ज्ञानोपायान्विद्वान ।   एनामुखामर्चिषा त्वदीयदीप्त्या मा शूशुचोऽत्यन्तं मा दपिय ।   तपसा संतापेनापि माऽभिशूसुचः ।   अर्चिः कारणं, तपः कार्यम् ।   कारणेनैष ( नेषत् ) तापो भवति ।   कार्येण तु भूयान्, तदुभयं मा कुर्वित्यर्थः ।   अस्यामुखायामन्तः शुक्रज्योतिर्निर्मेलप्रकाशः सन्विभाहि विशेषेण दीप्यस्व ।  
### मन्त्रः
अ॒न्तर॑ग्ने रु॒चा त्वमु॒खायै॒ सद॑ने॒ स्वे ।  
तस्या॒स्त्वꣳ हर॑सा॒ तप॒ञ्जात॑वेदश्शि॒वो भ॑व ।  
#### टीका
अथ द्वितीयामाह— अन्तरग्ने रुचेति ।   हेऽग्ने उखायै तस्या उखाया अन्तर्मध्ये स्वे सदने स्वकीये स्थान रुचा दीप्त्या युज्यस्व ।   हे जातवेदस्त्वं तस्य उखायाः शिवो भव सुखप्रदो भव ।   किं कुर्वन्हरसा तेजसा तपञ्ज्वलन् ।   
### मन्त्रः
शि॒वो भू॒त्वा मह्य॑म॒ग्नेऽथो॑ सीद शि॒वस्त्वम् ।  
शि॒वाᳵ कृ॒त्वा दिश॒स्सर्वा॒स्स्वाय्ँयोनि॑मि॒हास॑दः ।  
#### टीका

अथ तृतीयामाह—  १८६६ शिवो भूत्वेति ।   हेऽग्ने मह्यं मदर्थं शिवः शान्तो भूत्वाऽथो अनन्तरं त्वं शिवः सीद सर्वान्प्रति शान्तः सन्नुपविश ।   सर्वा दिशः शान्ताः कृत्वेहास्यामुखायां स्वां योनिं स्वकीयं स्थानमासद आगत्योपविश ।  
### मन्त्रः

ह॒ꣳ॒सश्शु॑चि॒षद्वसु॑रन्तरिख्ष॒सद्धोता॑ वेदि॒षदति॑थिर्दुरोण॒सत् ।  
नृ॒षद्व॑र॒सदृ॑त॒सद्व्यो॑म॒सद॒ब्जा गो॒जा ऋ॑त॒जा अ॑द्रि॒जा ऋ॒तम्बृ॒हत् ॥ [5]
#### टीका

अथ चतुर्थीमाह— हꣳस शुचिषदिति ।   हन्ति स्वयमाहवनीयादिदेशेषु गच्छतीति वा वैरिणं हिनस्तीति वा हंसोऽयमग्निः ।   शुचौ यजने सीदतीति शुचिषत् ।   यजमानं वासयतीति वसुः ।   अन्तरिक्षे धूमज्वालारूपेण सीदतीत्यन्तरिक्षसत् ।   होता देवानामाह्वाता ।   वेद्यां यज्ञसंबन्धिन्यां सीदतीति वेदिषत् ।   अतिथिर्दुरोणसदतिथिसमानः सन्दुरोणेषु यजमानगृहेषु सीदतीति दुरोणसत् ।   नृषु मनुष्येषु जठराग्निरूपेण सीदतीति नृषत् ।   वरे श्रेष्ठे श्रोत्रियगृहे सीदतीति वरसत् ।   ऋते यज्ञे तन्निष्पादकत्वेन सीदतीति ऋतसत् ।   व्योमन्याकाशे सूर्यरूपेण सीदतीति व्योमसत् ।   अप्सु वृष्टिधारारूपासु वैद्युतरूपेण जायते प्रादुर्भवतीत्यब्जाः ।   गोकार्ये घृते ज्वालारूपेण जायते व्यज्यत इति गोजाः ।   ऋतार्थं यज्ञार्थमेव जातत्वादृतजाः ।   अद्रो पर्वते दावानलरूपेण जायत इत्याद्रिजाः ।   ईदृशोऽग्निर्बृहदृतं प्रौढमग्निचयनोपेतं यज्ञं निष्पादयत्विति शेषः ।  
एतन्मन्त्रसाध्यमग्निस्थापनं विधत्ते— “चतसृभिः सादयति चत्वारि छन्दाꣳ सि छन्दोभिरेव” (सं. का. ५ प्र. २ अ. १) इति।  
सादयतीत्यनुवर्तते ।   सीद त्वं मातुरित्यादिभिश्चतसृभिरौदुम्बर्यामुख्याग्निं स्थापयेत।   छन्दोभिरेव स्थापितवान्भवति ।  
हꣳस इत्यादिकायामुत्तमायामृचि च्छन्दोविशेषं प्रशंसति— अतिच्छन्दसोत्तमया वर्ष्म वा एषा छन्दसां यदतिच्छन्दा वर्ष्मैवनैꣳ समानानां करोति” (सं. का. ५ प्र. २ अ. १) इति।  
“अतिच्छन्दस्यन्यच्छन्दसामन्तर्भावात्सर्वेषामन्येषां छन्दसामियमतिच्छन्दा ऋक्शरीरम् ।   अ (य) त ईदृश्योत्तमया सादनेनैनं यजमानं समानानामन्येषां पुरुषाणां शरीरस्थानीयमेव करोति, तस्मादनयोत्तमया सादयति ।  
 १८६७ अत्रोत्तमायां ये बहवः सच्छब्दाः शुचिषदित्यादयस्तान्प्रशंसति— “सद्वती भवती सत्त्वमेवैनं गमयति” (सं. का. ५ प्र. २ अ. १) इति।  
ऋचो बहुभिः सच्छब्दैरुपेतत्वेनैनं यजमानं सत्त्वं चिरकालावस्थत्वं गमयति प्रापयति ।   अत्र विनियोगसंग्रहः—

विष्णोश्चतुर्भिराक्रामेदक्रन्देत्यनुवक्त्यथ ।  
अग्ने चतुर्भिरावृत्त उदू पाशं विमुञ्चति ।।  
आ त्वोख्यमाहरेदग्रेऽभ्युपस्थाय चतुष्टयात् ।  
सीदेत्यादेस्तथाऽऽसन्द्यां सादयेत्षोडशोदिताः ।।  

 इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे द्वितीयप्रपाठके  प्रथमोऽनुवाकः ।।   १ ।।  
 ( अथ चतुर्थाष्टके द्वितीयप्रपाठके द्वितीयोऽनुवाकः )।  

## अनुवाकः २  आसन्द्यां स्थापिताग्नेरुपस्थानम् ।   
त्रिष्टुप्, अग्निर्ऋषिः ।

### मन्त्रः
दि॒वस्परि॑ प्रथ॒मञ्ज॑ज्ञे अ॒ग्निर॒स्मद्द्वि॒तीय॒म्परि॑ जा॒तवे॑दाः ।  
तृ॒तीय॑म॒फ्सु नृ॒मणा॒ अज॑स्र॒मिन्धा॑न एनञ्जरते स्वा॒धीः ।  
#### टीका
चतुर्थकाण्डे द्वितीयप्रपाठके द्वितीयोऽनुवाकः

प्रथमेऽनुवाके वह्नेरासन्द्यां स्थापनमुक्तम् ।   द्वितीये तस्याग्नेरुपस्थानमुच्यते ।   
कल्पः “दिवस्परीत्येकादशभिर्द्वादशभिस्त्रयोदशभिर्वा वात्सप्रेणोपतिष्ठते पूर्वेद्युर्विष्णुक्रमान्क्रामत्युत्तरेद्युरुपतिष्ठत एवं सदा कुर्याद्यदहः सोमं क्रीणीयात्तदहरुभयं समस्येत्प्र च क्रमेदुप च तिष्ठति” इति ।   तत्र प्रथमामाह— दिवसस्परि प्रथममिति ।   अग्निः प्रथमं दिवस्परि द्युलोकस्योपरि जज्ञे सूर्यरूपेणोत्पन्नः ।   अस्मत्पर्यस्मदीयस्य मनुष्यलोकस्योपरि जातवेदा द्वितीयं जज्ञे प्रसिद्धवह्निरूपेण द्वितीयं जन्म प्राप्तवान् ।   अप्सु समुद्रे तृतीयं जज्ञे वडवानलरूपेणोत्पन्नः ।   अजस्त्रं त्रिष्वपि जन्मसु नृमणा नृषु यजमानेषु मनोऽनुग्रहबृद्धिर्यस्यासौ नृमणाः ।   एनमीदृशमग्निमिन्धानः पुरोडाशादिभिर्दीपयन्स्वाधीः स्वायत्तचित्तो जरते जीर्यते जरापर्यन्तं परिचरतीत्यर्थः ।   

### मन्त्रः
वि॒द्मा ते॑ अग्ने त्रे॒धा त्र॒याणि॑ वि॒द्मा ते॒ सद्म॒ विभृ॑तम्पुरु॒त्रा ।  
वि॒द्मा ते॒ नाम॑ पर॒मङ्गुहा॒ यद्वि॒द्मा तमुथ्स॒य्ँयत॑ आज॒गन्थ॑ ।  
#### टीका
अथ द्वितीयामाह— विद्मा ते अग्न इति ।   हेऽग्ने यानि पूर्वस्मिन्मन्त्रे दिवस्परीत्यादिना त्रेधा स्वरूपाण्युक्तानि आदित्याग्निवडवानलरूपाणि तानि त्रयाणि त्रित्वसंख्याकानि रूपाणि वयं विद्म ज्ञातुमिच्छाम ।   किंच ते तव पुरुषा पुरुषु प्रदेशेषु गार्हपत्याहवनीयान्वाहार्यपचनाग्नीघ्रीयशामित्ररूपेषु सद्म विभृतमवस्थानं देवेद्धमन्विद्धेत्यादिमन्त्रप्रतिपाद्यं नाम यदस्ति तदपि विद्म ।   देवेद्धादीनां नामत्वं मन्त्रान्तरे संबुद्धिबलादवगम्यते—अग्ने देवेद्ध मन्विद्ध मन्द्रजिह्वेति ।   किंच यत उत्साद्वृष्टिरूपात्प्रस्रवणादाजगन्थ वैद्युतरूपेण त्वमागतोऽसि तमुत्सं विद्म ।  

### मन्त्रः
स॒मु॒द्रे त्वा॑ नृ॒मणा॑ अ॒फ्स्व॑न्तर्नृ॒चख्षा॑ ईधे दि॒वो अ॑ग्न॒ ऊधन्न्॑ ।  
तृ॒तीये᳚ त्वा [6]  रज॑सि तस्थि॒वाꣳस॑मृ॒तस्य॒ योनौ॑ महि॒षा अ॑हिन्वन्न् ।  

#### टीका
अथ तृतीयामाह— समुद्रे त्वेति ।   हेऽग्ने त्वामीधे यजमानोऽहं दीपयामि ।   कीदृशो यजमानः,   १८७० नृमणा नृषु मनुष्येषु कर्मानुष्ठानपरेषु ऋत्विक्षु मनोऽनुसंधानकारणं चित्तं यस्यासौ नृमणाः,  नृचक्षा नृषु पुरुषेषु वदपारं गतेषु मध्ये चष्टे मन्त्रान्विस्पष्टं वक्तीति नृचक्षाः।   कीदृशं त्वाम्।   समुद्रे तस्थिवांसं वडवानलरूपेण स्थितम्।   तथाऽप्सु वृष्टिरूपास्वन्तर्वैद्युतरूपेण तस्थिवांसम्।   तथा दिवो द्युलोकस्योधन्नूधस्थानीये तृतीये समुद्रवृष्ट्यपेक्षया तृतीयस्थाने रजसि रञ्जनात्मके तेजोमण्डले सूर्यरूपेण तस्थिवांसम्।   महिषा महान्तो यजमाना ऋतस्य योनौ यज्ञस्य संबन्धिनि वेदि स्थानेऽहिन्वंस्त्वां प्रीणयन्ति।  
### मन्त्रः
अक्र॑न्दद॒ग्निस्स्त॒नय॑न्निव॒ द्यौः ख्षामा॒रेरि॑हद्वी॒रुध॑स्सम॒ञ्जन्न् ।  
स॒द्यो ज॑ज्ञा॒नो वि हीमि॒द्धो अख्य॒दा रोद॑सी भा॒नुना॑ भात्य॒न्तः ।  
#### टीका
अथ चतुर्थीमाह-- अक्रन्ददग्निरिति।   अयमग्निरक्रन्ददस्मदनिष्टनिवारणार्थ गर्जतु।   किमव, स्तनयन्निव द्यौः।   यथा द्युलोकस्थो मेघो गर्जन्सस्यशोषभीतिं  निवारयति तद्वत्।   किं कुर्वन्।   क्षाम दाहकमस्मद्विरुद्धं रेहिहल्लेलिहानो वीरुधः समञ्जन्पुष्पलतावद स्मदनुकूलानि सम्यगमिषिञ्चन।   हि यस्माज्जज्ञान उत्पद्यमानः सद्य ईं तदानी मेवेद्धो दीप्तो विविधं जगदख्यत्प्रख्यापयति।   रोदसी द्यावपृथिव्योरन्तर्भानुना रश्मिना स्वयमाभाति समन्तात्प्रकाशते।  

### मन्त्रः
उ॒शिक्पा॑व॒को अ॑र॒तिस्सु॑मे॒धा मर्ते᳚ष्व॒ग्निर॒मृतो॒ निधा॑यि ।  
इय॑र्ति धू॒मम॑रु॒षम्भरि॑भ्र॒दुच्छु॒क्रेण॑ शो॒चिषा॒ द्यामिन॑ख्षत् ।  

#### टीका
अथ पञ्चमीमाह— उशिक्पावक इति।   उशिगनुग्रहपूर्वमस्मान्कामयमानः।   पावकः शोधकः अरतिर्यागरहितेषु प्रीतिरहितः।   सुमेधाः शोभना मेधा सेवकाभिप्रायधारणशक्तिर्यस्यासौ सुमेधाः अमृतो मरणरहितः।   तादृशोऽग्निर्मर्तेषु मनुष्येषु निधायि निहितः।   अरुषमरोषं चक्षुराद्युपद्रवरहितं धूमं भरिभ्रदतिशयेन धारयन्नुदियर्त्यूर्ध्वं प्रसारयति।   शुक्रेण शोचिषा निर्मलेन तेजसा प्रभारूपेण द्यामितक्षन्नक्षति व्याप्नोति ।   
### मन्त्रः
विश्व॑स्य के॒तुर्भुव॑नस्य॒ गर्भ॒ आ [7]  रोद॑सी अपृणा॒ज्जाय॑मानः ।  
वी॒डुञ्चि॒दद्रि॑मभिनत्परा॒यञ्जना॒ यद॒ग्निमय॑जन्त॒ पञ्च॑ ।  

#### टीका
अथ षष्ठीमाह— विश्वस्य केतुरिति।   विश्वस्य केतुर्जगतो ज्ञाता भुवनस्य गर्भो गर्भवदन्तरवस्थितो जायमानो जातमात्र एव सन्रोदसी द्यावापृथिव्यावापृणात्सर्वतः स्वतेजसा पूरयति।   यद्यदा पञ्च यजमानसहितं ऋत्विग्रूपा पञ्चसंख्याका जना अग्निमयजन्त तदानीं परायन्नाहुतिरूपेणाऽऽदित्यस्य समीपं गच्छन्वीहुंचिद्ढमेवाद़िं पर्वतसमानं मेघमभिनद्विदारितवान्।
### मन्त्रः
श्री॒णामु॑दा॒रो ध॒रुणो॑ रयी॒णाम्म॑नी॒षाणा॒म्प्रार्प॑ण॒स्सोम॑गोपाः ।  
वसोः᳚ सू॒नुस्सह॑सो अ॒फ्सु राजा॒ वि भा॒त्यग्र॑ उ॒षसा॑मिधा॒नः ।  

#### टीका
अथ सप्तमीमाह— श्रीणामुदार इति।   श्रीणां गवाश्वादीनां संपदामुदार उत्कर्षेण प्रापयिता।     १८७१ रयीणां घनानां धरूणो घारयिता ।   मनीषाणामपेक्षितानां स्वर्गादिफलानां प्रार्पणः प्रापयिता।   सोमगोपा यजमानेनानुष्ठेयस्य सोमयागस्य रक्षिता।   वसोर्निवासहेतोसहसो मथन-वेगरूपस्य बलस्य सूनुः पुत्रः।   अप्सु वृष्टिरूपासु राजा वैद्युतरूपेण दीप्यमानः उषसामग्रे प्रातःकाल इधानोऽग्निहोत्रभिर्दीप्यमानो विभाति विशेषेण भासते।  
### मन्त्रः

यस्ते॑ अ॒द्य कृ॒णव॑द्भद्रशोचेऽपू॒पन्दे॑व घृ॒तव॑न्तमग्ने ।  
प्र तन्न॑य प्रत॒राव्ँवस्यो॒ अच्छा॒भि द्यु॒म्नन्दे॒वभ॑क्तय्ँयविष्ठ ।  

#### टीका
अथाष्टमीमाह— यस्ते अद्येति।   हे भदशोषे कल्पाणदीप्तेऽग्ने देव ते तवाद्यास्मिन्दिवसे घृतवन्तमपूपमुस्तरणाभिधारणोपेतं पुरोडाशं यो यजमानः कृणवत्करोति।   हे यविष्ठ युवतम देवभक्तं देवेषु भक्तियुक्तं तं पुरोडाशकारिणं यजमानमभिद्युम्नमच्छाभिमतं धनं प्राप्तुं प्रकर्षेण नय प्रेरय कीदृशं द्युम्नं, प्रतरां प्रकृष्टतरं वस्योऽतिशयेन निवासकारणम्।   
### मन्त्रः
आ [8]  तम्भ॑ज सौश्रव॒सेष्व॑ग्न उ॒क्थउ॑क्थ॒ आ भ॑ज श॒स्यमा॑ने ।  
प्रि॒यस्सूर्ये᳚ प्रि॒यो अ॒ग्ना भ॑वा॒त्युज्जा॒तेन॑ भि॒नद॒दुज्जनि॑त्वैः ।  

#### टीका

अथ नवमीमाह— आ तं यजेति।   शोभनं श्रवः कीर्तिः सुश्रवस्तस्य संबन्धीनि तत्कारणानि कर्माणि सौश्रवसानि तेषु कर्मसु, उक्थ उक्थे निष्कैवल्यप्रउगादिरूपे तत्तच्छस्त्रे शस्यमाने सति तं देवभक्तं यजमानमाभज सर्वतः संप्रेरय निरन्तरं कर्मानुष्ठायिनं कुर्वित्यर्थः।   आभजेति द्विरुक्तेर्वाक्यद्वयमिदं कर्तव्य, सौश्रवसेषु कर्मसु प्रेरयेत्येकं वाक्यम्।   तत्तच्छस्त्रे प्रेरयेत्येकं वाक्यम् ।   अयं यजमानः सूर्ये प्रियो भवाति भवतु ।   अग्ना वह्नावपि प्रियो भवतु।   तथा जातेनोत्पन्नेन पुत्रेणोद्भिनददुद्भेदमभिवृद्धिं प्राप्नोतु।   तथा जनित्वैर्जनिष्यमाणैः पौत्रादिभिश्चोद्भिनदत्।   
### मन्त्रः
त्वाम॑ग्ने॒ यज॑माना॒ अनु॒ द्यून् विश्वा॒ वसू॑नि दधिरे॒ वार्या॑णि ।  
त्वया॑ स॒ह द्रवि॑णमि॒च्छमा॑ना व्र॒जङ्गोम॑न्तमु॒शिजो॒ वि व॑व्रुः ।  
#### टीका
अथ दशमीमाह— त्वामग्ने यजेति।   हेऽग्ने यजमानाः सर्वेऽनुद्यून्प्रतिदिनं त्वामनु त्वामेवानुगच्छन्तो वार्याणि वरणीयानि विश्वा वसूति सर्वाणि धनाति दधिरे धृतवन्तः।   त्वया सहावस्थितास्त यजमाना द्रविणमिच्छमानाः पुनरप्यधिकं द्रव्यं काङ्क्षन्त उशिजो धनसाध्यानि कर्माणि कामयमाना गोमन्तं बहुभिर्गोभिर्युक्तं व्रजे गोनिवासस्थानं विवब्रुविशेषेण वृतवन्तः।  

### मन्त्रः
दृ॒शा॒नो रु॒क्म उ॒र्व्या व्य॑द्यौद्दु॒र्मर्ष॒मायु॑श्श्रि॒ये रु॑चा॒नः ।  
अ॒ग्निर॒मृतो॑ अभव॒द्वयो॑भि॒र्यदे॑न॒न्द्यौरज॑नयथ्सु॒रेताः᳚ ॥ [9]  
#### टीका

अथैकादशीमाह— दृशानो रुक्म इति।   दृशानो दर्शनीयो रुक्मः सुवर्णसदृश उर्व्या महत्या   १८७२ दीप्त्या व्यद्यौद्विद्योतते स्म।   किं कुर्वम्, दुर्मर्षमितरैरतिरस्कार्यमायुर्जीवनं श्रिये श्रयितुं रुचानो वाञ्छन्।   तथाविधोऽग्निर्वयोभिरन्नैर्हविर्भिरमृतोऽभवत्।   यद्यस्मा देनमग्निं द्यौर्द्युलोकवासिदेवगणः सुरेताः सन्नजनपत्तस्मादमृतत्वं युक्तम्।  
तदेतदेकादशमन्त्रात्मकं सूक्तं विनियुङ्क्ते ।  
“वात्सप्रेणोप तिष्ठत एतेन वै वत्सप्रीर्भालन्दनोऽग्नेः प्रियं धामावारुन्धाग्नेरेवतैने प्रिय धामाव रुन्धे” (सं. का. ५ प्र. २ अ. १ इति।  
वत्सप्रीनामकेन महर्षिणाऽधीतं दिवस्परीत्यादिकं सूक्तं वात्सप्रं, तेनाग्निमुपतिष्ठेत।   भालन्दनस्य पुत्रो वत्सप्रीनामको महर्षिरेतेन सूक्तेनाग्नेः प्रियं धाम स्थानं प्राप्तवान्।   ततो यजमानोऽपि तथा प्राप्नोति।  
तस्य सूक्तस्यैकादशमन्त्रसमूहात्मकत्वं विधत्ते— “एकादशं भवत्येकधैव यजमाने वीर्यं दधाति” [सं. का. ५ प्र. २ अ. १] इति।  
एकधैव युगपदेव।   समूहस्य युगपत्प्रवृत्तत्वात्।  
तदिदं सूक्तं विष्णुक्रमांश्र लोकद्वयहेतुत्वेन प्रशंसति— “स्तोमेन वै देवा अस्मिल्ँलोक आर्ध्नुवच्छन्दीभिरमुष्मिन्स्तोमस्येव खलु वा एतद्रूपं यद्वात्सप्र यद्वात्सप्रेणोपतिष्ठत इममेव तेन लोकमभि जयति यद्विष्णु क्रमान्क्रमतेऽमुमेव तैलाकमभि जयति” (सं. का. ५ प्र. २ अ. १) इति।  
गीत्याश्रयाणामावृत्तानामृचां समूहः स्तोमः स्तुतिहेतुर्मन्त्रसमूह एतल्लोकसमृद्धिप्रा-प्तिसाधनं, समूहाकारमन्तरेण विशिष्टानि च्छन्दांसि स्वर्गसमृद्धिकारणानि।   तथा सति वात्सप्रसूक्तं समूहरूपत्वादेतल्लोकसमृद्धिकरम्।   छन्दःशब्दोपेता विष्णुक्रममन्त्रास्तु बहुत्वात्स्वर्गसमृद्धिहेतवः।  
उभयानुष्ठानस्य कालविशेषं विधत्ते—
 “पूर्वेद्युः प्र क्रामत्युत्तरेद्युरुप तिष्ठते तस्माद्योगेऽन्यासां प्रजानां मनः क्षेमेऽन्या-सां तस्माद्यायावरः क्षेम्यस्येशे तस्माद्यायावरः क्षेम्यमध्यवस्यति” (सं. का. ५ प्र. २ अ. १) इति।  
१८७३ अलब्धस्य लोभो योगो लब्धस्य परिपालनं क्षेमः।   काश्चित्प्रजा योगः श्रेयानिति मन्यन्त आर्जनशीला बहुव्ययाः।   काश्चित्क्षेम एव श्रेयानिति मन्यन्त इतः परमर्जयितुम-शक्त्या व्ययभीरवः।   तदिदं प्रजानां मनोवैलक्षण्यं क्रमे [म] णोपस्थानकालहेतुकम्।   यस्मात्प्रयाणशीलस्य पुरुषस्यार्जयितुमवकाशो नास्ति तस्माद्यायावरः प्रयाणशीलः पुरुषः क्षेम्यस्येशे विद्यमानद्रव्यरक्षणस्यैव प्रभुर्भवति।   यस्मादेवं लोके इष्टं तस्मादत्र देवयजन-देशं प्रति यायावरो यजमानः साधनान्तरसंपादनेच्छां परित्यज्य विद्यमाना-न्येवाग्न्यादिसाधनान्युपस्थानादिव्यापारैः परि(र) क्षितुमध्यवस्यति।  
सोमविकृतित्वं द्योतयितुं तदङ्गानुष्ठानकालविशेषं चावगमयितुं दीक्षाङ्ग किंचिद्विधत्ते— “मुष्टी करोति वाचं यच्छति यज्ञस्य धृत्यै” (सं. का. ५ प्र. २ अ. १) इति।  
स्वाहा यज्ञं मनसेत्यादिभिर्मन्त्रैर्हस्तयोरङ्गुल्याकुञ्चनं मुष्टीकरणम्।   मौनं वाग्यमः।   तदुभयं यज्ञस्य पलायनपरिहाराय भवति।  
अत्र विनियोगसंग्रहः— दिवस्परित्यनुवाके वात्सन्प्रेणोपतिष्ठते ।।  
 इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे द्वितीयेप्रपाठके  द्वितीयोऽनुवाकः ।।   २ ।।  


## अनुवाकः ३ चयनार्थथं देवयजनस्य परिग्रहः
२-३, ८, १०अनुष्टुप् ,
१ उपरिष्ठाद् बृहती
७ महाबृहती ,
४,७, ११-१२, १५ गायत्री
त्रिष्टुप् , अग्निर्ऋषिः ।


## चतुर्थकाण्डे द्वितीयप्रपाठके तृतीयोऽनुवाकः

### मन्त्रः
अन्न॑प॒तेऽन्न॑स्य नो देह्यनमी॒वस्य॑ शु॒ष्मिणः॑ ।  
प्रप्र॑ दा॒तार॑न्तारिष॒ ऊर्ज॑न्नो धेहि द्वि॒पदे॒ चतु॑ष्पदे ।  
#### टीका

 ( अथ चतुर्थकाण्डे द्वितीयप्रपाठके तृतीयोऽनुवाकः )।  
द्वितीयानुवाके वन्हेरुख्यस्योपस्थानमुक्तं, तृतीये चजनार्थस्य देवयजनस्य परिग्रहोऽभिधीयेत।  
कल्पः —  “व्रतकालेऽन्नपतेऽन्नस्य नो देहीत्यौदुभ्बरीं समिधं व्रतेऽक्त्वाभ्यादधाति” इति।   व्रतार्थे क्षीरद्रव्ये।   पाठस्तु— अन्नपतेऽन्नस्येति।   हेऽन्नपतेऽग्नेऽनमीवस्य रोगरहितस्य शुष्मिणो बलहेतोरन्नस्य प्राप्तिं नोऽस्मभ्यं देहि।   प्रकर्षेण हविषो दातारं यजमानं प्रतारिषः प्रकर्षेण दुरितात्तारय।   नोऽस्माकं द्विपदे चतुष्पदे मनुष्याय पशवे चोर्जं बलं धेहि संपादय।   अस्य मन्त्रस्य प्रथमपादेऽन्नपतिशब्दार्थं दर्शयति— अन्नपतेऽन्नस्य नो देहीत्याहाग्निर्वा अन्नपतिः स एवास्मा अन्नं प्र यच्छति” [सं. का. ५ प्र. २ अ. २] इति।  
द्वितीयपादेऽनमीवशब्दार्थं दर्शयति—   १८७६ ‘अनमीवस्य शुष्मिण इत्याहायक्ष्मस्येति वावैतदाह” (सं. का. ५ प्र. २ अ. २) इति।  
उत्तरार्धे तारिषो घेहीति पदयोस्तात्पर्यं दर्शयति— “प्र प्रदातारं तारिष ऊर्जं नो धेहि द्विपदे चतुष्पद इत्याहाऽऽशिषमेवैतामाशास्ते” (सं. का. ५ प्र. २ अ. २) इति।  
### मन्त्रः
उदु॑ त्वा॒ विश्वे॑ दे॒वा अग्ने॒ भर॑न्तु॒ चित्ति॑भिः ।  
स नो॑ भव शि॒वत॑मस्सु॒प्रती॑को वि॒भाव॑सुः ।  
#### टीका
कल्पः—“उतु त्वा विश्वे देवा इत्युख्यमुद्यम्य” इति।   पाठस्तु— उदु त्वा विश्व इति।   हेऽग्ने विश्वे सर्वेऽपि देवाः प्राणरूपाश्चित्तिभिरुद्यामन-कुशलाभिर्धीवृत्तिभिरुदूर्ध्वमेव त्वां भरन्तु।   स त्वं नोऽस्माकं शिवतमः शान्ततमः सुप्रतीकः सुमुखो विभावसुः प्रभवा वासयिता च भव।  
अस्य मन्त्रस्य प्रथमपादे देवशब्दार्थं दर्शयति— “उदु त्वा विश्वे देवा इत्याह प्राणा वै विश्वे देवाः प्राणैरेवनैमुद्यच्छते” (सं. का. ५ प्र. २ अ. २) इति।  
दीव्यन्ति स्वस्वकार्येषु व्यवहरन्तीति देवाः प्राणाः।  
“अग्ने भरन्तु चित्तिभिरित्याह यस्मा एवैनं चित्तायोद्यच्छते तेनैवनै+ समर्धयति” [सं. का. ५ प्र. २ अ. २] इति।  
चित्तिशब्देन चित्ताभिप्रेतकार्यं समुच्यते।   तथा सति यस्मै कार्यायेदमुद्यमनं तेनैव कार्येणैनमग्निं समृद्धं करोति।  
यकुक्तं सूत्रकारेण--- “सीद त्वं मातुरस्या उपस्थ इति चतुसृभिर्द्वीषे शकटे प्रउग उख्यमासादयति” इति।   ईषाग्रयोर्मेलनस्थानं प्रउगम्।   तदेतत्सूत्रोक्तमासादनं विधत्ते--- “चतसृभिरा सादयति चत्वारि छन्दाꣳ सि छन्दोभिरेवातिच्छन्दसोत्तमया वर्ष्म वा एषा छन्दसां यदतिच्छन्दां वर्ष्मैवैनꣳ समानानां करोति सद्वती भवति सत्त्वमेवैनं गमयति” [सं. का. ५ प्र. २ अ. २] इति।  
 १८७७ सीद त्वमित्यादयश्चतस्र ऋचस्तद्ब्राह्मणं चेत्येतत्सर्वं प्रथमानुवाके व्याख्या तम्।  
### मन्त्रः

प्रेद॑ग्ने॒ ज्योति॑ष्मान् याहि शि॒वेभि॑र॒र्चिभि॒स्त्वम् ।  
बृ॒हद्भि॑र्भा॒नुभि॒र्भास॒न्मा हिꣳ॑सीस्त॒नुवा᳚ प्र॒जाः ।
#### टीका
कल्पः —  “प्रेदग्ने ज्योतिष्मान्याहीति प्रयति” इति।   पाठस्तु —प्रेदग्ने ज्योतिष्मानिति।   हेऽग्ने शिवेभिरर्चिभिः शान्ताभिर्ज्वालाभिर्ज्योतिष्मा-न्प्रकाशयुक्तस्त्वं प्रेद्याहि देवयजनप्रदेशं पयाह्येव।   बृहद्भिर्भानुभिः प्रौढैरश्मिभिर्भासञ्ज-गदवभासयंस्तनुवा स्वकीयेन दाहकेन शरीरेण प्रजा मा हिंसीः।  
अस्य मन्त्रस्य प्रथमपादे ज्योतिष्मच्छब्दस्य तात्पर्यं दर्शयति— “प्रेदग्ने ज्योतिष्मान्याहीत्याह ज्योतिरेवास्मिन्दधाति” [सं. का. ५ प्र. २ अ. २] इति।  
चतुर्थपादे हिंसां निषेद्धुं प्रसक्तिं दर्शयति— “तनुवा वा एष हिनस्ति यꣳ हिनस्ति मा हिꣳसीस्तनुवा प्रजा इत्याह प्रजाभ्य एवैनꣳ शमयति” (सं. का. ५ प्र. २ अ. २) इति।  
अग्निर्यं पुरुषं हिनस्ति न तं शस्त्रेण प्रहृत्य हन्ति, किंतु ज्वालामयेन स्वशरीरेणैव तं दग्ध्वा हन्ति।   अतस्तनुवा मा हिꣳसीरिति प्रायश्चित्तं विधत्ते— “रक्षाꣳ सि वा एतद्यज्ञ सचन्ते यदन उत्सर्जत्यक्रन्ददित्यन्वाह रक्षसामपहत्यै” (सं. का. ५ प्र. २ अ. २) इति।  
यदनः शकटमुत्सर्जति गमने ध्वनिं करोत्येतद्यज्ञसाधनं शकटं रक्षांसि सचन्ते समवयन्ति।   अतस्तत्परिहारायाक्रन्ददग्निरित्येतामृचमनुब्रूयात्।   सा च पूर्वानुवाके समाम्नाता व्याख्याता च ।   विधत्ते— “अनसा वहन्त्यपचितिमेवास्मिन्दधाति तस्मादनस्वी च रथी चातिथीनामप-चिततमौ” (सं. का. ५ प्र. २ अ. २) इति।  
एतमग्निमनसा शकटेन देवयजनप्रदेशं वहन्ति प्रापयेत्।   तथा सत्यस्मिन्नग्नौ पूजां संपादिता वान्भवति।   यस्मादेवं तस्माल्लोकेऽपि गमनकाले शकटारूढरथारूढावतिथीनां मध्येऽतिपूजितौ।   परिवृढो हि तथा गच्छति न दरिद्रः।  
 १८७८ एतद्वेदनं प्रशंसति— “अपचितिमान्भवति य एवं वेद” [सं. का. ५ प्र. २ अ. २] इति।

### मन्त्रः

स॒मिधा॒ग्निन्दु॑वस्यत घृ॒तैर्बो॑धय॒ताति॑थिम् ।  
आ [10]  अ॒स्मि॒न्ह॒व्या जु॑होतन ।  
#### टीका
कल्पः “समिधाऽग्निं दुवस्यतेति घृतानुषिक्तामवसिते समिधमादधाति” इति।   पाठस्तु— समिधाऽग्निमिति।   हे ऋत्विग्यजमाना एतमग्निं समिधा दुवस्यत परिचरत।   घृतानुषिक्तयाऽनया परिचरतेत्यर्थः।   घृतैरेतस्येष्टेरतिथिमिवैनं बोधयतोद्दीषयत।   ततश्चास्मिन्नग्नौ हव्यानि हवींष्याजुहोतन साकल्येन जुहूत।  
तमेतं मन्त्रं विनियुङ्क्ते— “समिधाऽग्निं दुवस्यतेति घृतानुषिक्तामवसिते समिधमा दधाति यथाऽतिथम आगताय सर्पिष्वदातिथ्यं क्रियते तादृगेव तत्” (सं. का. ५ प्र. २ अ. २) इति।  
अवसिते प्रयाणे समाप्ते सति।   सर्पिष्वद्घृतयुक्तमन्नम।  

  - 24 चित्रियस्याश्वत्थस्य तिस्रस्समिध आदधाति - समिधाऽग्निं दुवस्यतेति तिसृभिर्गायत्रीभिः ब्राह्मणस्य ॥ तत्र प्रथमा - 'अन्नपते' इत्यत्र व्याख्याता । हे ऋत्विग्यजमानाः! समिधाऽग्निं दुवस्यत परिचरत । घृतैः एनं बोधयत दीपयत अतिथिमिव पूजनीयम् । अस्मित् हव्या हव्यानि आजुहोतन इति ॥

### मन्त्रः
प्रप्रा॒यम॒ग्निर्भ॑र॒तस्य॑ शृण्वे॒ वि यथ्सूर्यो॒ न रोच॑ते बृ॒हद्भाः ।  
अ॒भि यᳶ पू॒रुम्पृत॑नासु त॒स्थौ दी॒दाय॒ दैव्यो॒ अति॑थिश्शि॒वो नः॑ ।  
#### टीका
कल्पः—“उत्तरया त्रिष्टुभा राजन्यस्य” इति।   समिधमादधातीत्यनुवर्तते।   पाठस्तु— प्रप्रायमग्निरिति।   अयमग्निर्भरतस्य हविर्भृतवतो यचमानस्याऽऽह्वानं प्रपशृण्वेऽ-तिप्रकर्षेण शृणोतु।   यद्योऽग्निः सूर्यो न सूर्य इवाधिकं (मा) भासमानः सन्बृहद्रोचतेऽ-त्यन्तं दीप्यते।   योऽग्निः पृतनासु संग्रामेषु पूरुं जयपूर्तिमभितस्थौ सर्वतः करोति, सोऽग्निर्नोऽस्माकमतिथिर्दीदाय भवतु, अतिथिरिवेहास्मास्या ( ह समा) गच्छतु।   कीदृशोऽग्निः, दैव्यो हितः, शिवः परममङ्गलरूपः।  
समिधाऽग्निं प्रप्रायमग्निग्निरित्यनयोः समिदाधानमन्त्रयोर्विषयव्यवस्थां विधत्ते-- “गायत्रिया ब्राह्मणस्य गायत्रो हि ब्राह्मणस्त्रिष्टुभा राजन्मस्य त्रैष्टुभो हि राजन्यः” [(सं. का. ५ प्र. २ अ. २) इति।  
 १८७९ समिधाऽग्निमिति गायत्री, प्रप्रायमिति त्रिष्टुप्।  
### मन्त्रः
आपो॑ देवी॒ᳶ प्रति॑ गृह्णीत॒ भस्मै॒तथ्स्यो॒ने कृ॑णुध्वꣳ सुर॒भावु॑ लो॒के ।  
तस्मै॑ नमन्ता॒ञ्जन॑यस्सु॒पत्नी᳚र्मा॒तेव॑ पु॒त्रम्बि॑भृ॒ता स्वे॑नम् ।  
#### टीका
कल्पः —  “आपो देवीः प्रतिगृह्णीत भस्मैदिति तिसृभिरप्सु भस्म प्रवेश यति” इति।   तत्र प्रथमामाह— आपो देवीरिति।   हे आपो देवीर्देव्यो भस्मोख्याग्नेरुपरि संचितं भस्म प्रतिगृह्णीत।   एतदेवाभिप्रेत्य सूत्रकारेणोक्तम्—‘ यद्युखां भस्माभिनिषीददुख्यप्रादायो-दकान्तं गत्वा” इति।   एतत्प्रतिगृहीतं भस्म स्योने सुखकरे सुरभावु सुगन्धयुक्त एव लोके स्थाने कृणुध्वं स्थापयत।   शोभन पतिर्वरुणो यासां ताः सुपत्न्यः।   आपो वरुणस्य पत्नय आसन्नित्यन्यत्र श्रूयते।   जनयोऽग्नेर्जनन्य आपः।   वाडववैद्युतरूपमग्निं प्रत्यपां जनयितृत्वम्।   ईदृश्य आपस्तस्मा अग्नये नमन्तां प्रह्वी भवन्तु, तमाग्निं पालयितुं वश्याः सावधाना भवन्त्वि-त्यर्थः ।   हे आपे माता पुत्रं पोषयति यद्वत्तद्वदेनमग्निं सुष्ठु बिभृत पोषयत दीपयत।  

### मन्त्रः
अ॒फ्स्व॑ग्ने॒ सधि॒ष्टव॑ [11]  सौष॑धी॒रनु॑ रुध्यसे ।  
गर्भे॒ सञ्जा॑यसे॒ पुनः॑ ।  
#### टीका
अथ द्वितीयामाह— अप्स्वग्न इति ।   हेग्ने तव सघिः सहो बलं भस्मरूपमप्सु वर्तते।   स त्वमोषधीरनु-रुध्यसे व्रीहियवाद्योषधीरनुसरसि।   जाठराग्निरूपेण तत्स्वीकारात।   अरण्योर्गर्भे स्थितः सन्पुनः पुनः सम्यग्जायसे।   
### मन्त्रः
गर्भो॑ अ॒स्योष॑धीना॒ङ्गर्भो॒ वन॒स्पती॑नाम् ।  
गर्भो॒ विश्व॑स्य भू॒तस्याग्ने॒ गर्भो॑ अ॒पाम॑सि ।  
#### टीका

अथ तृतीयामाह— गर्भो अस्योषधीनामिति।   भेजरूप ओषधिविशेष उत्पद्यमानत्वात्त्वमोषधीनां  गर्भोऽसि।   तथाऽरणीभ्यामुत्पद्यमानत्वाद्वनस्पतीनां गर्भोऽसि।   हेऽग्ने विश्वस्य भूतस्य सर्वस्य प्राणिजातस्य जठरे वर्तमानतया गर्भोऽसि।   तथा वाडववैद्युतरूपेणापां गर्भोऽसि।   एतैर्मन्त्रैः साध्यं प्रवेशनं विधत्ते— “अप्सु भस्म प्र वेशयत्यप्सुयोनिर्वा अग्निः स्वामेवैनं योनिं गमयति” [सं. का. ५ प्र. २ अ. २] इति।  
आपो देवीरित्यादिकान्मन्त्रान्विनियुङ्क्ते “तिसृभिः प्र वेशयति त्रिवृद्वा अग्निर्यावानेमाग्निस्तं प्रतिष्ठां गमयति” [सं. का. ५ प्र. २ अ. २] इति।  
 १८८० आहवनीयादिरूपेणाग्नेस्त्रिवृत्त्वम्।  

### मन्त्रः

प्र॒सद्य॒ भस्म॑ना॒ योनि॑म॒पश्च॑ पृथि॒वीम॑ग्ने ।  
स॒ꣳ॒सृज्य॑ मा॒तृभि॒स्त्वञ्ज्योति॑ष्मा॒न्पुन॒रास॑दः ।  
#### टीका
कल्पः—“भस्मनोपादाय प्रपीड्य प्रसद्य भस्मनेति द्वाभ्यामुखायां प्रत्यवधाय” इति।   तत्र प्रथमामाह— प्रसद्य भस्मनेति।   हेऽग्ने भस्मना सह योनिं कारणभूतां पृथिवीं प्रसद्य, किं पृथिवीमेव, नेत्याह—अपश्च योनिभूताः प्रतिपद्य, किंच मातृभिराद्भिः पृथिव्या च संसृज्यैकीभूय त्वं ज्योतिष्मान्भृशं ज्योतिः संपन्नः पुनः पश्चादासदः स्वीयमेव स्थान-मुखामासीद।   
### मन्त्रः
पुन॑रा॒सद्य॒ सद॑नम॒पश्च॑ पृथि॒वीम॑ग्ने ।  
शेषे॑ मा॒तुर्यथो॒पस्थे॒ऽन्तर॒स्याꣳ शि॒वत॑मः ।  
#### टीका
अथ द्वितीयामाह— पुनरासद्येति।   हेऽग्ने पुनरपि सदनं स्वस्थानमपः पृथिवीं चाऽसद्य प्रतिपद्य पुनरस्यामेवोखायामन्तर्मध्ये शिवतमः शान्ततमः शेषे शयनं करोषि।   यथा मातुरुपस्थ उत्सङ्गे सतः सुखं शेते तद्वत।   एतौ मन्त्रौ विनियुङ्क्ते— “परा वा एषोऽग्निं वपति योऽप्सु भस्म प्रवेशयति ज्योतिष्मतीभ्यामव दधाति ज्योतिरेवास्मिन्दधाति” [सं. का. ५ प्र. २ अ. २] इति।  
यो यजमान उखाग्निसंबद्धं भस्माप्सु प्रवेशयति स एषोऽग्निं परावपति नाशयति।   अतो विनाशपरिहाराय जलगतं भस्म निष्पीड्य ज्योतिष्मच्छब्दोपेताभ्यामृग्भ्यामुखायाम-वदध्यात्।   त्वं ज्योतिष्मान्पुनरासद इत्येवं ज्योतिष्मच्छब्दो पेतत्वम।   मन्त्रिद्वित्वं प्रशंसति- “द्वाभ्यां प्रतिष्ठित्यै” (सं. का. ५ प्र. २ अ. २) इति।  
### मन्त्रः
पुन॑रू॒र्जा [12]  नि व॑र्तस्व॒ पुन॑रग्न इ॒षायु॑षा ।  
पुन॑र्नᳶ पाहि वि॒श्वतः॑ ।  
#### टीका
कल्पः—“पुनरूर्जासह रय्येति पुनरुदैति” इति।   निष्पीडितभस्मोपेताया मुखायामग्निं स्थापयेदित्यर्थः।   तत्र प्रथमामाह— पुनरूर्जा नीति।   हेऽग्ने त्वमूर्जा क्षीरादिरसेन सह पुनर्निवर्तस्वाऽऽगच्छ।   इषाऽन्नेनाऽऽयुषा सह पुनरागच्छ।   नोऽस्मान्पुनर्विश्वतः सर्वस्मादपराधात्पाहि।  
### मन्त्रः
स॒ह र॒य्या नि व॑र्त॒स्वाग्ने॒ पिन्व॑स्व॒ धार॑या ।  
वि॒श्वफ्स्नि॑या वि॒श्वत॒स्परि॑ ।  
#### टीका
अथ द्वितीयामाह— सह रय्या नीति।   हेऽग्ने रय्या धनेन सह निवर्तस्व प्सा भक्षण इति धातुः ।   विश्वैः सर्वैः प्सायते भक्ष्यते पयित इति विश्वप्स्नी, तादृश्या वृष्टिधारया विश्वतस्परि सर्वेषां तृणसस्यलतापादपादीनामुपरि पिन्वस्व सिञ्च।  
 १८८१ मन्त्रद्वयं विनियुङ्क्ते— “परा वा एष प्रजां पशून्वपति योऽप्सु भस्म प्रवेशयति पुनरूर्ज सह रय्येति पुनरुदैति प्रजामेव पशूनात्मन्धत्ते” (सं. का. ५ प्र. २ अ. २) इति।  
भस्मनोऽप्सु प्रवेशनेन विनाशितायाः प्रजायाः पशूनां च स्वात्मनि स्थापनाय पुनरुदैति पूर्वमुखाया अपनीतमाग्निं पुनरपि निष्पीडितभस्मसहितायामुखायां मन्त्रद्वयेन स्थापयेत्।   तत्र मन्त्रद्वयबलात्प्रजायाः पशूनां च स्वात्मनि स्थापनं भवति।  
### मन्त्रः

पुन॑स्त्वादि॒त्या रु॒द्रा वस॑व॒स्समि॑न्धता॒म्पुन॑र्ब्र॒ह्माणो॑ वसुनीथ य॒ज्ञैः ।  
घृ॒तेन॒ त्वन्त॒नुवो॑ वर्धयस्व स॒त्यास्स॑न्तु॒ यज॑मानस्य॒ कामाः᳚ ।  
#### टीका
कल्पः—“पुनस्त्वाऽऽदित्या रुद्रा वसवः समिन्धतामिति पुनरुख्यमुपसनिन्धे” इति।   पाठस्तु— पुनस्त्वाऽऽदित्या इति।   हेऽग्ने त्वामादित्या रुद्रा वसवश्च पुनः समिन्धतामुप-शान्तं पुनः संदीपयन्तु।   हे वसुनीथ वसूनां धनानां नीथ प्रापयितर्ब्रह्माणो ब्राह्मणा ऋत्विजो यज्ञैर्निमित्तभूतैस्त्वां पुनः समिन्धताम्।   त्वं घृतेन तुष्टः संस्तनुवोऽस्मदीयशरीराणि वर्धयस्व।   तत्त्वतस्त्वयि तुष्टे सति यजमानस्य कामाः सत्याः सन्तु।   अस्मिन्मन्त्रे रुद्राद्युक्तेस्तात्पर्यं दर्शयति— “पुनस्त्वाऽऽदित्या रुद्रा वसषः समिन्वतामित्याहैता वा एतं देवता अग्रे समैन्धत ताभिरेवैनꣳ समिन्धे” [सं. का. ५ प्र. २ अ. २] इति।  
### मन्त्रः

बोधा॑ नो अ॒स्य वच॑सो यविष्ठ॒ मꣳहि॑ष्ठस्य॒ प्रभृ॑तस्य स्वधावः ।  
पीय॑ति त्वो॒ अनु॑ त्वो गृणाति व॒न्दारु॑स्ते त॒नुव॑व्ँवन्दे अग्ने ।  
#### टीका
कल्पः ‘बोधा स बोधीति बोधवतीभ्यामुपतिष्ठते” इति।  
तत्र प्रथमामाह— बोधा नो अस्येति।   हे स्वधावः स्वधोपलक्षितान्नवन्यविष्ठ युवतम नोऽस्मदीय-स्यास्य वचसः स्तुतिरूपस्य बोध तात्पर्यं बुध्यस्व।   कीदृशस्य वचसः, मंहिष्ठस्यातिशये-नाभिवृद्धिहेतोः प्रभूतस्य प्रकृष्टेनाऽऽदरेण संपादितस्य ।   पीयति त्वः ।   ओप्यायी बद्धावित्यस्माद्धातोरुत्पन्नः पीयतिशब्दः त्वशब्द एकशब्दार्थे वर्तते।   भवदीयस्तुतिकारि-णोर्द्वयोर्यजमानयोर्मध्ये त्व एकः स्तोता यजमानः पीयति वृद्धिमधिकं वक्ति उचितोक्ति-मुल्लङ्घ्य निन्दारूपेणातिप्रशंसारूपेण वा य   १८८२ त्किंचिद्वक्ति।   त्वोऽऽनुगृणाति, एकः स्तोताऽनुकूलमुचितमेव वक्ति ।   अतोऽस्मदभिप्रायं बुध्यस्वेति प्रार्थ्यते ।   वन्दारुरभिवन्दनपरोऽहं हेऽग्ने त्वदीयां तनुवं वन्दे।  
### मन्त्रः

स बो॑धि सू॒रिर्म॒घवा॑ वसु॒दावा॒ वसु॑पतिः ।  
यु॒यो॒ध्य॑स्मद्द्वेषाꣳ॑सि ॥ [13]  
#### टीका
अथ द्वितीयामाह— स बोधि सूरिरिति।   हेऽग्ने स त्वं बोधि अस्मदभिप्रायं बुघ्यस्व।   कीदृशस्त्वं, सूरिर्विद्वान्मघवाऽन्नवान्वसुदावा वसुप्रदो वसुपतिर्धनपतिः।   तादृशस्त्वं द्वेषांसि शत्रुभिः कृतान्द्वेषानमस्मद्युयोध्यस्मत्तः पृथक्कुरु।   तदेतन्मन्त्रद्वयं विनियुङ्क्ते— “बोधा स बोधीत्युप तिष्ठते बोधयत्येवैनं तस्मात्सृप्त्वा प्रजाः प्र बुध्यन्ते” (सं. का. ५ प्र. २ अ. २) इति।  
बोधेति मन्त्रएम सबोधिति मन्त्रेण चैतामग्निं बोधयत्येव।   यस्मादत्र शान्त मग्निं पुनरुद्वोधयति तस्माल्लोकेऽपि प्रजाः स्वापं प्राप्य पुनः प्रबुध्यन्ते।  
उपस्थानदेशं विधत्ते- “यथास्थानमुप तिष्ठते तस्माद्यथास्थानं पशवः पुनरेत्योप तिष्ठते” [सं. का. ५ प्र. २ अ. २] इति।  
आऽऽहवनीयस्य दक्षिणभागो यजमानस्योपस्थानदेशः।   अतोऽत्रापि दक्षिण देश एव स्थित्वोपतिष्ठेत।   यस्मादेवं तस्माल्लोकेऽपि पशवः प्रातःकाले शालाया निर्गत्यारण्ये गत्वा सायं पुनरागत्य स्वं स्वं स्थानमेव सेवन्ते।  
अत्र  विनियोगसंग्रहाः— 	
अन्नाऽऽदध ति समिधमुद्यच्छेदृचाऽनलम्।  
प्रेत्प्रयात्यथ समिधा गम्यन्ते समिधं क्षिपेत्।।  
राजन्यश्चेत्प्रेति मन्त्र आपो भस्माप्सु वेशयेत्।  
त्रिभिः प्रसेति तु द्वाभ्यामुखायां स्थापयेदमुम्।।  
पुनर्द्वाभ्यामदैत्याग्निं पुनस्त्वेति समिन्धयेत्।  
बोधद्वाभ्यामुपस्थानं मन्त्राः पञ्चदशेरिताः।।  

 १८८३ इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे द्वितीयप्रपाठके  तृतीयोऽनुवाकः ।।   ३ ।।  


## अनुवाकः ४  गार्हपत्यचयनम्
४,८,१०, १३- १४ अनुष्टुप् ,
१, ५-७, ९त्रिष्टुप्,
अग्निर्ऋषिः ।

## चतुर्थकाण्डे द्वितीयप्रपाठके चतुर्थोऽनुवाकः


### मन्त्रः
अपे॑त॒ वीत॒ वि च॑ सर्प॒तातो॒ येऽत्र॒ स्थ पु॑रा॒णा ये च॒ नूत॑नाः ।  
अदा॑दि॒दय्ँय॒मो॑ऽव॒सान॑म्पृथि॒व्या अक्र॑न्नि॒मम्पि॒तरो॑ लो॒कम॑स्मै ।  
#### टीका
(अथ चतुर्थकाण्डे द्वितीयप्रपाठके चतुर्थोऽनुवाकः) ।
तृतीयेऽनुवाके वह्नेरुख्यस्य चयनदशं प्रति नयनमुक्तम्।   अथ चतुर्थे गा र्हपत्यचयनमुच्यते।  
कल्पः—“अपवृत्ते दीक्षापरिमाणेऽपेत वीतोति गार्हपत्यचितेरायतनं *व्याम मात्रं चतुरस्रं परिमण्डलं बोद्धत्य” इति।   पाठस्तु---  अपेत वीतेति।   यमस्य सर्वभूम्यधिपतित्वात्तद्भूत्याः पृथिव्यां सर्वत्र वर्तन्ते।  
* सर्वपुस्तकेषु मामात्रमिति पाठो दृश्यते।   स प्रामादिकः।  
 १८८५ हे यमभृत्या अत्र देवयजनस्थाने पुरातना ये यूयं स्थ नूतनाश्च ये यूयं स्थ ते सर्वेऽप्यपे-तास्मात्स्थानादपनच्छत।   वीतात्यन्तं विदूरं गच्छत।   विसर्पत चातोऽस्मात्स्थाना-दपेत्य सानिध्यं परित्यज्य विविधं गच्छत।   पृथिव्या इदमवसानं स्थानमस्मभ्यं यमोऽदात्।   पितरश्चास्मै यजमानायेमं ल्लोकमक्रन्नेतच्चयनस्थानं कृतवन्तः।   तमेतं मन्त्रं विनियुङ्क्ते— “यावती वै पृथिवी तस्यै यम आधिपत्यं परीयाय यो वै यमं देवयजनमस्या अनिर्याच्छाग्निं चिनुते यमायैनꣳस चिनुतेपेतेत्यध्यवसायपति यममेव देवयजनमस्यै निर्याच्याऽऽत्मनेऽग्निं चिनुत” (सं. का. ५ प्र. २ अ. ३) इति।  
सर्वस्याः पृथिव्या आधिपत्ये यमेन प्राप्ते सति यो यजमानो यमं प्रत्यस्याः पृथिव्याः संबन्धि देवयजनमयाचित्वा तत्राग्निं चिनुते, तच्चयनं यमार्थमेव भवति न तु स्वयं तत्फलभाग्भवति।   अतो यमं याचितुमपेतेति मन्त्रेणाध्यवसाययति देवयजनं निश्चिनुयात् ।   अतो याचितत्वात्स्वार्थमेव तच्चयनं भवति।   तमिमं मन्त्रं प्रशंसति— “इष्वग्रेण वा अस्या अनामृतमिच्छन्तो नाविन्दन्ते देवा एतद्यजुरपश्यन्नपेतेति यदेतेनाघ्यवसाययत्यनामृत एवाग्निं चिनुते” (सं. का. ५ प्र. २ अ. ३) इति।  
मृतैः प्राणिभिराक्रान्तमामृतंतथा न भवतीत्यनामृतं, तादृशमस्याः पृथिव्याः संबन्धि स्थानमिच्छन्तोऽपेक्षमाणा देवा बाणाग्रेण परिमितमषिदपि नाविन्दन्नालभन्त, सर्वमपि भूमिस्थानं प्रेतैराक्रान्तमेवेत्यर्थः।   यद्यत्स्थानमन्विष्यते तत्र तत्र विचा-रणायां बहवः प्रेता अतीता भवन्ति।   एतदेवाभिप्रेत्य महाभारते स्मरन्ति— “अत्र भीष्मशतं दग्धं द्रोणानां च शतत्रयम” इति।  
एवं सति देवास्तत्परिहारोपायं विचार्यैतद्यजुर्यजुर्वेदस्थमपेत वीतेत्येतं मन्त्रम-  १८८६ पश्यन्।   तस्मादनेन मन्त्रेण प्रेतानां निःसारितत्वात्तैरनाक्रान्त एव स्थानेऽग्निं चिनुते।   गार्हपत्यचितिस्थानस्योद्धननं विधत्ते— “उद्धन्ति यदेवास्या अमेध्यं तदप हन्ति” [सं. का. ५ प्र. २ अ. ३ ] इति।  
अस्याः पृथिव्या उपरि निष्ठीवनादिना यत्स्थानममेध्यं जातं तदुद्धननेन विनिवार्यते।   उद्धते प्रदेशे जलेनावोक्षणं विधत्ते— “अपोऽवोक्षति शान्त्यै” (सं. का. ५ प्र. २ अ. ३ ) इति।  
उद्धननेन निष्पन्ना भूमिर्जलेन शान्ता भवति।  

- 42 गार्हपत्यादीनामायतनमुद्घन्ति - अपेतेति त्रिष्टुभा ॥ इयं चाग्निकाण्डे व्याख्याता । अपेत इतस्स्थानादपगछत वीत विदूरं गच्छत' विसर्पत च परस्परं विश्लिष्टा गच्छथ । ये यूयं अत्र स्थाने पुराणाः पुरातनाः ये च नूतनाः इदानींतनाः यस्मात् इदमवसानं स्थानं पृथिव्यास्संबन्धि पृथिवीमात्राद्वा विकृष्य अस्मै यजमानाय अदात् दत्तवान् यमः नियन्ता विश्वस्य । पितरः च इमं लोकं अवकाशं अस्मै यजमानाय अग्न्याधारत्वेन अक्रन् कृतवन्त इति ॥

### मन्त्रः

अ॒ग्नेर्भस्मा᳚सि ।

#### टीका
कल्पः—“अग्नेर्भस्मासीति सिकता निवपति” इति।   पाठस्तु— अग्नेर्भस्मेति।   हे सिकतास्वरूप त्वमग्नेर्भस्म भासकमसि।   सिकताधारो ह्यग्निरतितीक्ष्णो भवति।  
### मन्त्रः
अ॒ग्नेᳶ पुरी॑षमसि ।
#### टीका
तथा त्वमग्नेरवस्थानाय पुरीषमसि पांसुरूपमसि।  
एतन्मन्त्रसाध्यं सिकतावापं विधत्ते— “सिकता नि वपत्येतद्वा अग्नेर्कैश्वानरस्य रूपꣳरूपेणैव वैश्वानरमव रुन्धे” (सं. का. ५ प्र. २ अ. ३) इति।  
आधाना प्रकरणे “वैश्वानरस्य रूपम्।   पृथिव्यां परिस्त्रसा” इत्याम्नातत्वात्सि-कताशरीरं वैश्वानरस्याग्नेः स्वरूपम्।  

- 43 सिकता निवपति - अग्नेर्भस्मासीति यजुषा ॥ इदमपि तत्रैव व्याख्यातं 'अपेत वीत'13इत्यत्रैव । अग्नेर्भस्म दीप्तिहेतुस्त्वं असि । तथा अग्नेः पुरीषं पूरणं पालनं वा त्वं असि इति ॥
### मन्त्रः
सं॒ज्ञान॑मसि +++(निवपति)+++।
#### टीका
कल्पः—“संज्ञाना मित्यूपान्” इति ।   निवपतीत्यनुवर्तते।   पाठस्तु— संज्ञानमसीति।   हे ऊषस्वरूप त्वं संज्ञानं पशुसंबन्धि सम्यग्ज्ञानमसि।   पशवो ह्याघ्राणेन सम्यग्ज्ञात्वा तमूषप्रदेशं लिहन्ति।   

- अथोषा निवपति - संज्ञानमिति यजुषा ॥ इदमपि तत्रैव व्याख्यातम्13 । संज्ञानं सम्यक् ज्ञानहेतुः कामधरणं कामानां धारकं च असि, ते तव यत् कामधरणं कामधारणसामर्थ्यं तत् मयि अपि भूयात् इति ॥
### मन्त्रः

का॒म॒धर॑णम् +++(असि)+++ ।  
मयि॑ ते काम॒धर॑णम्भूयात् ।  

#### टीका
तथा कामधरणमसि यज्ञियांशत्वेन ब्राह्मणे वक्ष्यमाणत्वाद्यज्ञद्वारा कामाना धारकमसि।   अतस्ते यत्कामधरणसामर्थ्यं तन्मयि भूयात्।   एतन्मन्त्रसाध्यमूषनिवपनं विधत्ते— “ऊषान्नि वपति पुष्टिर्वा एषा प्रजननं यदूषाः पुष्ट्यामेव प्रजननेऽग्निं चि नुतेऽथो संज्ञान एव संज्ञानꣳ ह्येतत्पशूनां यदूषाः” [सं. का. ५ प्र. २ अ. ३] इति।  
पुष्टिहेतुत्वं प्रजोत्पत्तिहेतुत्वं चोषाणां यज्ञद्वारा द्रष्टव्यम् ।   तस्मादूषनिवापे सति पुष्टिहेतौ प्रजननहेतौ च देशेऽग्निश्चितो भवति।   किंच संज्ञानहेतावेव देशेऽ–  १८८७ ग्निश्चितो भवति।   ऊषाणां पशुज्ञानहेतुत्वं लोके प्रसिद्धम।   पशवो ह्यूषरप्रदेशं ज्ञात्वा तत्रत्यं लवणोदकमेव पातुं गच्छन्ति।   पीत्वा च पुष्टिं प्राप्नुवन्ति ।   अतः संज्ञानत्वं पुष्टिहेतुत्वं च।  
यदुक्तं सूत्रकोरण—
‘तान्निवपन्यददश्चन्द्रमसि कृष्णं तदिहास्त्विति मनसा ध्यायति’  इति।   तदेतद्विधत्ते—
“द्यावापृथिवी सहाऽस्तां ते वियती अब्रूतामस्त्वेव नौ सह यज्ञियमिति यदमुष्या यज्ञियमासीत्तदस्यामदधात्त ऊषा अभवन्यदस्या यज्ञियमासीत्तदमुष्याम दधात्तददश्चन्द्रमसि कृष्णमूषान्निवपन्नदो ध्यादेद्द्यावापृथिव्योरेव यज्ञियेऽग्निं चिनुते” [सं. का. ५ प्र. २ अ. ३] इति।  
पुरा सृष्टिकाले प्रजापतिना सृष्टे द्यावापृथिव्यौ जतुकाष्ठवत्संश्लिष्टे तिष्ठतः।   ते यदा प्रजापत्यनुज्ञया वियुज्येते तदानीं परस्परानुरागेणैवं भागं कृतवत्यौ नावावयोर्यद्यज्ञयोग्यं सारं तत्सहैवास्त्विति।   ततोऽमुष्या दिवो यद्यज्ञयोग्यं सारमासीत्तदस्यां पृथिव्यां सा द्यौः स्थापितवती।   तच्च सारं भूमाविदानीं दृश्यमानास्ते प्रसिद्धा ऊषा आसन्।   यच्चास्याः पृथिव्या यज्ञयोग्यं सारमासीत्तत्सारममुष्यां दिवि सा पृथिवी स्थापितवती।   तत्स्थापितं चन्द्रमसि दृश्यमानं कृष्णरूपमभूत् ।   अत उभयोः सारयोरेकीभावायोषान्निवपन्नदश्चन्द्रमसि कृष्णरूपं ध्यायेत् ।   तेन ध्यानेन द्यावापृथिव्योः संबन्धिनि यज्ञयोग्ये सारेऽग्निं चितवान्भवति ।  


### मन्त्रः
सय्ँया व॑ᳶ प्रि॒यास्त॒नुव॒स्सम्प्रि॒या हृ॑दयानि वः ।  

आ॒त्मा वो॑ अस्तु [14]  सम्प्रि॑य॒स्सम्प्रि॑यास्त॒नुवो॒ मम॑ ।  
#### टीका
कल्पः—“सं या वः प्रियास्तनुव इत्यूषान्सिकताश्चसꣳ सृज्य” इति।    पाठस्तु — सं या व इति।   हे सिकतोषा वो युष्माकं याः प्रियास्तनुवः स्युस्ताः परस्परं संसृ-ज्यन्ताम्।   वो युष्मांकं प्रिया प्रियाणि हृदयान्यपि संसृज्यन्ताम् ।   तथा वो युष्माकमा-त्माऽपि संप्रियोऽस्तु।   अपि च ममापि तनुवः संप्रियाः सन्तु।  

- अथ वानस्पत्यान् संसृजति - सं व इति द्वाभ्यां गायत्र्यनुष्टुब्भ्याम् । तत्र प्रथमा - वः युष्माकं हृदयानि संसृजामि परस्परमुपरक्तानि करोमि । मनः च वः युष्माकं संसृष्टमस्तु । प्राणः च वः युष्माकं संसृष्टोऽस्तु परस्परोपकारस्वभावोऽस्तु ॥

### मन्त्रः
अ॒यꣳ सो अ॒ग्निर्यस्मि॒न्थ्सोम॒मिन्द्र॑स्सु॒तन्द॒धे ज॒ठरे॑ वावशा॒नः ।  
स॒ह॒स्रिय॒व्ँवाज॒मत्य॒न्न सप्तिꣳ॑ सस॒वान्थ्सन्थ्स्तू॑यसे जातवेदः ।  
#### टीका
कल्पः —  “अयꣳ सो अग्निरिति चतस्रो मध्ये प्राचीरिष्टका गार्हपत्यचितावुप-दधाति”  इति।  
अयꣳ सो अग्निरित्येतस्मिन्सूक्ते प्रथमामाह—  १८८८ अयꣳ सो अग्निरिति।   यस्मिन्गार्हपत्यचितिरूपेऽऽनौ वावशानः कामयमान इन्द्रः सुतमभिषुतं सोमं जठरे दधे स्वोदरे धारयति स तादृशोऽयमग्निरिदानी मिष्टकाभिश्चीयत इति शेषः ।   हे जातवेदोऽत्यं सप्तिं न सत्वरगमनकुशलमश्वमिव सहस्रियं सहस्रसंख्या-केन धनेन संमितं वाजमन्नं ससवान्दत्तवान्सन्यजमानैः स्तूयसे।   

### मन्त्रः

अग्ने॑ दि॒वो अर्ण॒मच्छा॑ जिगा॒स्यच्छा॑ दे॒वाꣳ ऊ॑चिषे॒ धिष्णि॑या॒ ये ।  
याᳶ प॒रस्ता᳚द्रोच॒ने सूर्य॑स्य॒ याश्चा॒वस्ता॑दुप॒तिष्ठ॑न्त॒ आपः॑ ।  

#### टीका
अथ द्वितीयामाह— अग्ने दिवो अर्णमिंति।   हे इष्टकारूपाग्ने दिवः सकाशादर्णमुदकमच्छाऽऽभिमुख्येन जिगासि प्राप्नोषि ।   यागद्वारेण पुष्टिं संपादयसीत्यर्थः।   ये देवाधिष्णिया धिष्णियाधारस्तदिवानच्छाऽऽभिमुख्येनोचिषे हविः स्वी कुरुतेति ब्रूपे ।   त्वय्यत्रोपहिते त्वया समाहूता इव देवा आगत्य हविः स्वी करिष्यन्तीत्यर्थः।   सूर्यस्य रोचने दीप्तिरूपे मण्डले सन्ति या आपः परस्तादूर्ध्वप्रदेश उपतिष्ठन्ते, याश्चावस्तादधोभागे वर्तन्ते ताः सर्वास्त्वय्युपहित इहाऽऽगमिष्यन्तीति शेषः ।  

### मन्त्रः

अग्ने॒ यत्ते॑ दि॒वि वर्च॑ᳶ पृथि॒व्याय्ँयदोष॑धीषु [15]  अ॒फ्सु वा॑ यजत्र ।  
येना॒न्तरि॑ख्षमु॒र्वा॑त॒तन्थ॑ त्वे॒षस्स भा॒नुर॑र्ण॒वो नृ॒चख्षाः᳚ ।  
#### टीका
अथ तृतीयामाह— अग्न इति।   हे यजत्र यागा निष्पादकाग्ने ते तव यद्वर्चो दिवि सूर्यरूपेण वर्तते, पृथिव्यां वह्नीज्वालारूपेण वर्तते।   तथा यत्तेज ओषधीषु तत्फलपरिपाककाला कारेण वर्तते, अप्सु वडवानलरूपेण वर्तते, येन त्वदीयेन वर्चसा विद्युद्रूपेणोरु विस्तीर्णमन्तरि-क्षमाततन्थ सर्वतो विरजारितवानसि।   प्रकाशितवा नित्यर्थः।   त्वेषो दीप्तिमान्स त्वदी-यवर्च समूहा भानुर्भासकोऽर्णवः समुद्ररूपविस्तीर्णो नृचक्षा मनुष्यान्प्रख्यापयिता।   तथाविधतेजोरूपामिष्टकामुपदधामीति शेषः ।  
### मन्त्रः

पु॒री॒ष्या॑सो अ॒ग्नय॑ᳶ प्राव॒णेभि॑स्स॒जोष॑सः ।  
जु॒षन्ताꣳ॑ ह॒व्यमाहु॑तमनमी॒वा इषो॑ म॒हीः ।  
#### टीका
अथ चतुर्थीमाह— पुरीष्यास इति ।   अग्नय इष्टकारूपा आहुतं हव्यं जुषन्ताम् ।   कीद्दशा अग्नयः।   पुरीषे पांसुरूपे भवाः पुरीष्यासः।   प्रावणेभिः प्रकर्षेणं संभजनशी लैर्मनोभिः सजोषसः परस्परं समानप्रीतयः।   अनमीवा रोगरहिताः।   इषोऽभीष्टप्राप्तिहेतवः।   मही प्रौढा।   तथाविधाग्निरूपामिष्टकामुपदधामीति शेषः।  
### मन्त्रः
इडा॑मग्ने पुरु॒दꣳसꣳ॑ स॒निङ्गोश्श॑श्वत्त॒मꣳ हव॑मानाय साध ।  
स्यान्न॑स्सु॒नुस्तन॑यो वि॒जावाग्ने॒ सा ते॑ सुम॒तिर्भू᳚त्व॒स्मे ।  
#### टीका
कल्पः —  “इडामग्नेऽयं ते योनिर्ऋत्विय इति द्वे पुरस्तात्समीची” इति।    उपदधातीत्यनुवर्तते तत्र प्रथमामाह—  १८८९ इडामग्ने पुरुदꣳसमिति।   हेऽग्ने हवमानाय होतुं प्रवृत्ताय यजमानाय गोः सनिं गवादिपशूनां दातारं साध संपादय।   कीदृशं सनिम्।   इडां सर्वैरीड्यं प्रशंसनीयम्।   पुरुदंसं बहुधा दर्शनीयम्।   शश्वत्तममत्यन्तमविच्छेदेन वर्तमानम।   किंच त्वत्प्रसादान्ने-ऽस्माकं सूनुः स्यात्पुत्रोऽस्तु ।   कीदृशः, तनयः, औरस इत्यर्थः।   पुत्रसामान्यस्य सुनुशब्देनोक्तत्वाद्दत्तपुत्रादिन्यावृत्तये विशेषविवक्षया तनयशब्दः प्रयुज्यते ।   विजावा विविधानां जनयिता।   हेऽग्ने ते तव सा सुमतिः तथाविधाऽनुग्रहबुद्धिरस्मे भूत्वस्मासु भवतु ।  
### मन्त्रः
अ॒यन्ते॒ योनि॑र्ऋ॒त्वियो॒ यतो॑ जा॒तो अरो॑चथाः ।  
तञ्जा॒नन्न् [16]  अ॒ग्न॒ आ रो॒हाथा॑ नो वर्धया र॒यिम् ।  

#### टीका
अथ द्वितीयामाह— अयं ते योनिरिति।   हेऽग्नेऽयमिष्टाकारूपः पदार्थस्ते तव योनिरुत्पत्तिहेतुः, ऋत्विय ऋतुकालीनस्त्रीपुरुषसंगमतुल्य इति।   यतो योनेरिष्टकारूपाज्जात उत्पन्नसत्व-मरोचथा दीप्तिमानसि, तं तथाविधं योनिमिष्टकारूपं जानन्नवगच्छन्सन्नारोह प्राप्नुहि ।   अथानन्तरं नोऽस्माकं रयिं धनं वर्धय।  

  -  41 अथ द्वितीया - अयं ते योनिरिति ॥ एषा च 'उप प्रयन्तः' इत्यत्र व्याख्याता । हे अग्ने! अयं ते तव ऋत्वियः ऋतुप्रायप्राप्तो योनिः कारणं यतो जातः त्वं अरोचथाः तं जानन् आत्माधिकारं विद्वान् आरोह अथ आरुह्य च नः अस्माकं रयिं वर्धय इति ॥

- 6अथ षष्ठी - अयं त इत्यनुष्टुप् ॥ हे अग्ने अयं ते तव योनिः कारणं गार्हपत्य उच्यते नात्रारणिः । ऋत्वियः ऋतुः प्राप्तोस्येति । 'छन्दसि घस्' इति घस् । ऋतावृताविज्यत इत्यर्थः । यतस्त्वं जातोऽरोचथाः दीप्यसे । छान्दसो लङ् । तं योनिं जानन् त्वं ममायं योनिरित्यवगच्छन् आरोह । आश्रय मा कदाचिदपि मुचः । अथ नोस्माकं रयिं धनं वर्धय । सांहितिकं दीर्घत्वं छान्दसं । 'निपातस्य च' इत्यथशब्दस्य ॥

  - अथाष्टमीमाह– अयं ते योनिरिति।   हेऽग्ने योऽयमिष्टकाचितिरूपप्रदेशस्ते तव योनिः स्थानं, यतो यस्या इष्टकाचितेर्जात उत्पन्नस्त्वमरोचथा दीप्तो भवति, तं योनिं जानन्स्वकीयत्वेनावगच्छन्नारोह।   अथानन्तरं नोऽस्माकं रयिं धनं वर्धय।  



### मन्त्रः
चिद॑सि॒ , तया॑ दे॒वत॑याङ्गिर॒स्वद्ध्रु॒वा सी॑द ।  
#### टीका
कल्पः—“एवं पश्चाच्चिदसि परिचिदसीति समीची तिरश्ची वा द्वे” इति।   उपदधातीत्यनुवर्तते।   प्रथममन्त्रपाठस्तु--- चिदसि तयेति।   भोगांश्चिनोति संपादयतीति चित् ।   हे इष्टके त्वं चिदसि ।   यया देवतया त्वमभिमन्यसे तया देवतयाऽनुगृहीता त्वं ध्रुवा स्थिरा भूत्वा सीदावतिष्ठ।   तव दृष्टान्तः—अङ्गिरस्वत् अङ्गिरोभिरुपहितेष्टका यथा ध्रुवा भवति तद्वत्।  

### मन्त्रः
परि॒चिद॑सि॒ , तया॑ दे॒वत॑याऽङ्गिर॒स्वद्ध्रु॒वा सी॑द ।
#### टीका
द्वितीयमन्त्रपाठस्तु— परिचिदसि तयेति।   परितो भोगांश्चिनोति संपादयतीति परिचित् ।   शेषं पूर्ववत्।   तया देवतयेत्यादिवाक्यं पूर्वेष्वप्युपधानमन्त्रेषु प्रयोक्तव्यम्।   तथा च सूत्रकारेणोक्तम्—“तथा देवतयाऽन्ततो दधाति” इति।  
उक्तेषूपधानमन्त्रेष्वयꣳ सो अग्निरित्यारभ्याथा नो वर्घया रयिमित्येतदन्तं षडृचमेकं सूक्तं, तदिदं प्रशंसति— “अयंꣳ सो अग्निरिति विश्वामित्रस्य सूक्तं भवत्येतेन वै विश्वामित्रोऽग्नेः प्रियं धामावारुन्धाग्नेरवैतेन प्रियं धामाव रुन्धे” (सं. का. ५ प्र. २ अ. ३) इति।  
 १८९० तस्मिन्सूक्ते चतसृभिराद्याभिर्ऋग्भिः साध्यमिष्टकोपघानं विधत्ते— “छन्दोभिर्वै देवाः सुवर्गं लोकवायन् चतस्रः प्राचीरूप दधाति चत्वारि छन्दाꣳसि छन्दोभिरेव तद्यजमानः सुवर्गं लोकमेति” (सं. का. ५ प्र. २ अ. ३) इति।  
छन्दोयुक्ताभिश्चतसृभिर्ऋग्भिरुपधायेत्यध्याहारः।   देववद्यजमानोऽपि छन्दोयुक्ता-भिर्ऋग्भिश्चतस्र इष्टकाः प्रागग्रा उपदध्यात्।  

अथ सूक्तगताभ्यां पञ्चमषष्ठमन्त्राभ्यामुपरितनयजुर्भ्यां च साध्यमिष्टकोपधानं विधत्ते— “तेषाꣳ सुवर्ग लोकं यतां दिशः समव्लीयन्त ते द्वे पुरस्तात्समीची उपादधत द्वे पश्चात्समीची ताभिर्वै ते दिशोऽदृꣳहन्यदद्वे पुरस्तात्समीची उपदधाति द्वे पश्चात्समीची दिशां विधृत्यै” (सं. का. ५ प्र. २ अ. ३) इति।  
यदा चतस्र इष्टका उपधाय ते देवाः स्वर्गं लोकं गच्छन्ति तदा तेषां संबन्धिन्यो दिशः पालकाभावात्समव्लीयन्त सम्यग्विशीर्णा अभवन्, दिग्वर्तिन्यः प्रजा विह्वाला अभवन्नित्यर्थः।   तन्मा भूदिति देवाः पुरस्ताद्दिशि ऋग्भ्यां द्वे इष्टके पश्चाच्च यजुर्भ्यां द्वे इष्टके उपादधत।   ताभिश्चतसृभिरिष्टकाभिस्ते देवा दिशोऽदृंहन्दृढीकृतवन्तः ।   तथा यजमानोऽप्युपदध्यात् ।  
अथ पूर्वमुपहिताश्चतस्र इदानीमुपहिताश्चतस्रश्च मिलित्वा पुनः प्रशंसति –  “अथो पशवो वै छन्दाꣳ सि पशूनेवास्मै समीचो दधात्यष्टावुप दधात्यष्टाक्षरा गायत्री गायत्रोऽग्निर्यावानेवाग्निस्तं चिनुतेऽष्टावुप दधात्यष्टाक्षरा गायत्री गायत्री सुवर्गं लोकमञ्जसा वेद सुवर्गस्य लोकस्य प्रज्ञात्यै” (सं. का. ५ प्र. २ अ. ३) इति।  
दिशां विधारणायोपधानं पूर्वमुक्तम्।   अपि च च्छन्दसां पशुप्राप्तिहेतुत्वेन पशुरूपत्वाच्छन्दोयुक्ताभिर्ऋग्भिरुपधानेन समीचः पशून्सपादयति।   उपरितनाभ्यां द्वाभ्यां सहाष्टत्वेन गायत्रीसाम्यम्।   मुखजत्वेन गायत्रीसंबद्धोऽग्निर्यावानस्ति।   ससर्व चिनुते।   किंच गायत्र्याः स्वर्गलोकाभिज्ञत्वात्तत्साम्यं स्वर्गाभिज्ञानाय संपद्यते।  
### मन्त्रः
लो॒कम्पृ॑ण छि॒द्रम्पृ॒णाथो॑ सीद शि॒वा त्वम् ।  
इ॒न्द्रा॒ग्नी त्वा॒ बृह॒स्पति॑र॒स्मिन् योना॑वसीषदन्न् ।  
#### टीका
कल्पः—“अवशिष्टं त्रयोदशभिर्लोकंपृणामिः प्रच्छादयति लोकं पृण ता अस्य सूददोहस इति द्वाभ्यां मन्त्राभ्यामेकैकां लोकंपृणामुपदधाति” इति।  
तत्र प्रथमामाह— लोकं पृण छिद्रमिति।   हे इष्टके लोकं गार्हपत्यचयनार्थे प्रदेशे पूर्वोक्ताभिरिष्ट-काभिरनाक्रान्तमवशिष्टं स्थानं पृण पूरय।   तथा छिद्रं पृण द्वयोरिष्टकयोर्मध्ये किंचिदपि च्छिद्रं तथा न दृश्यते तथा पूरय, अत्यन्तं श्लिष्टा भवेत्यर्थः।   अथो अपि च त्वं शिवा शान्ता सती सीद तिष्ठ।   इन्द्राग्नी बृहस्पतिश्चेत्येते देवा अस्मिन्योनौ स्थाने त्वामसीषदन्सादितवन्तः।  

### मन्त्रः
ता अ॑स्य॒ सूद॑दोहस॒स्सोमꣵ॑ श्रीणन्ति॒ पृश्ञ॑यः ।  
जन्म॑न्दे॒वाना॒व्ँविश॑स्त्रि॒ष्वा रो॑च॒ने दि॒वः ॥ [17]  

#### टीका
अथ द्वितीयामाह— ता अस्य सूदेति।   दिवो रोचने स्वर्गे य प्रकाशकेऽस्य जन्मन्यजमानस्य जन्मनि निमित्तभूते सति देवानां संबन्धिन्यो विशः प्रजारूपाः पृश्नयो गोसदृशाः सूददोहसोऽन्नस्य दोहयित्र्यस्ता इष्टकाः सोमं श्रीणन्ति पक्वं कुर्वन्ति।   कदा, त्रिष्वा समन्ताद्यानि प्रातःस-वनादीनि तेषु, निरन्तरं सोमपाकहेतव एता इष्टका इत्यर्थः।   एतन्मन्त्रद्वयसाध्यमुषधानं विधत्ते— “त्रयोदश लोकंपृणा उप दधात्येकविꣳ शतिः संपद्यन्ते प्रतिष्ठा वा एकविꣳ शः प्रतिष्ठा गार्हपत्य एकविꣳ शस्यैव प्रतिष्ठां गार्हपत्यमनु प्रति तिष्ठति” (सं. का. ५ प्र. २ अ. ३) इति।  
लोकमिष्टकानाक्रान्तमवशिष्टं देशं पूरयन्तीति लोकपृणाः, एतन्नामिका इष्टकास्त्र-योदशसंख्याका उपदध्यात्।   एवं सति पूर्वोक्ताभिरष्टभिरिष्टकाभिः सदैकविंशतिः संपद्यन्ते ।   तथा सत्येकविꣳश स्तोमो यथा स्तोमान्तराणां त्रिवृदादीनां प्रतिष्ठा तथा नित्यं धार्यो गार्हपत्योऽप्याहवनीयाद्यग्नीनां प्रतिष्ठा।   तदुभयप्रतिष्ठामनु यजमानः प्रतितिष्ठतीति।   वेदनं प्रशंसति— “प्रत्यग्निं चिक्यानीस्तष्ठति य एवं वेद” [सं. का. ५ प्र. २ अ. ३] इति।  
चिक्यानश्चयनं कृतावान्भूत्वा प्रतितिष्ठतीत्यर्थः।  
 १८९२ एवं निरूपिता येयमेका चितिः ईदृशीनां चितीनामुपर्यधाभावेन वर्तमानानप-ञ्चसंख्यां विधत्ते— “पञ्चचितीकं चिन्वीत प्रथमं चिन्वानः पाङ्क्तो यज्ञः पाङ्क्ता पशवो यज्ञां मेव पशुनव रुन्धे” [सं. का. ५ प्र. २ अ. ३] इति।  
प्रथमं चिन्वानः प्रथमवारमग्निचयनं कुर्वन्यजमानः पञ्चचितीकं पञ्चसंख्याकाश्चि- तयोऽनन्तरोक्ता यस्याग्नेस्तादृशं चिन्वीत।   धानादिपयस्यान्तैः पञ्चभिर्हविर्भिर्युक्तत्वात्पा-ङ्क्तो यज्ञः ।   सपुच्छैश्चतुर्भिः पादैः पाङ्क्ताः पशवः।   एवं चयनं कृत्वा यज्ञं पशूंश्च प्राप्नोति।  
द्वितीयवारमग्निचयनं कुर्वतः संख्यां विधत्ते— “त्रिचितीकं चिन्वीत द्वितीयं चिन्वानस्त्रय इमे लोका एष्वेव लोकेषु प्रतितिष्ठति” (सं. का. ५ प्र. २ अ. ३) इति।  
तृतीयवारमग्निचयनं कुर्वतः संख्यां विधत्ते— “एकचितीकं चिन्वीत तृतीयं चिन्वान एकधा वै सुवर्गो लोक एकवृतैव सुवर्गं लोकमेति” [सं. का. ५ प्र. २ अ. ३] इति।  
एकधैकप्रकारः सुखैकस्वाभाव्यात्स्वर्गप्राप्तस्य तद्धेतुकर्मसमाप्तेः पूर्वं पुनरावृत्त्य-भावाच्च।   एकवृतैकगुणया चित्या त्रिगुणत्वपञ्चगुणत्ववर्जितया।  
पांसुप्रक्षेपं विधत्ते— “पुरीषेणाभ्यूहति तस्मान्माꣳ सेनास्थि छन्नम्” [सं. का. ५ प्र. २ अ. ३ ] इति।  
यस्मादस्थिसमाः कठिना इष्टका मांससमेन मृदुना पांसुनाऽभ्युहत्याच्छादयति तस्माल्लोके पि मांसेसनास्थि च्छन्नम।   वेदनं प्रशंसति— “न दुश्वर्मा भवति य एवं वेद” (सं. का. ५ प्र. २ अ. ३ ) इति।  
चितिगतां पुरीषगतां च संख्यां मिलित्वा प्रशंसति— “पञ्च चितयो भवन्ति पञ्चमिः पुरीषैरभ्यूहति दश संपद्यन्ते दशाक्षरा वि   १८९३ राडन्नं त्रिराड्विराज्येवान्नाद्ये प्रति तिष्ठति” [सं. का. ५ प्र. २ अ. ३ ] इति।  
एकां चितिं कृत्वा पुरीषेणाऽऽच्छादयेत् ।   तस्या उपरि द्वितीयां चिति॑ कृत्वा तामप्याच्छदयेत् ।   एवं चितिपञ्चकेन पुरीषपञ्चकेन च दशसंख्यासंपत्तेर्विराट्छन्दोद्वा-रेणान्ने प्रतितिष्ठति ।   अत्र विनियोगसंग्रहः—
अपोद्धन्ति चितिस्थानमग्नेस्तु सिकतां [ता ]वपेत् ।  
संज्ञानमूषान्निवपेत्संया ( याः ) संसृजते द्वयम् ।।  
अयं चतसृभिः प्राचीरिष्टका आदधाति हि ।  
इडां द्वाभ्यां पुरस्ताद्द्वे चिद्द्वाभ्यां पश्चिमे द्वयम् ।  
लोकं लोकंपृणा द्वाभ्यां मन्त्रा अत्र चतुर्दश ।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे द्वितीयप्रपाठके  चतुर्थोऽनुवाकः ।।   ४ ।।  

## अनुवाकः ५ आहवनीयार्थं भुवाकर्षणम्
३, ६, १९ अनुष्टुप् ,
२  द्विपदा त्रिष्टुप्,
१ महाबृहती
९ महासतो बृहती
१३ बृहती
१४-१५ गायत्री
४, १७ पङ्क्तिः
अग्निर्ऋषिः ।

## चतुर्थकाण्डे द्वितीयप्रपाठके पञ्चमोऽनुवाकः

### मन्त्रः
समि॑त॒ꣳ॒ सङ्क॑ल्पेथा॒ꣳ॒ सम्प्रि॑यौ रोचि॒ष्णू सु॑मन॒स्यमा॑नौ ।  
इष॒मूर्ज॑म॒भि स॒व्ँवसा॑नौ॒ सव्ँवा॒म्मनाꣳ॑सि॒ सव्ँव्र॒ता समु॑ चि॒त्तान्याक॑रम् ।  
#### टीका
चतुर्थेऽनुवाके गर्हपत्यचयनमुक्तम् ।   अथ पञ्चमेऽनुवाक आहवनीयचय-नार्थंभुवः कर्षणमुच्यते ।  
कल्पः—“समितमिति तस्यां चतसृभिरुख्यं संनिवपति” इति।  
तत्र प्रथममाह— समितꣳ समिति ।   येयं गार्हपत्यचितिः पूर्वानुवाकेऽमिहिता तस्यामुख्या-ग्निसंनिवपनेवेलायां द्वावग्नी संपद्येते ।   पूर्वसिद्धोऽग्निरेको द्वितीयसिद्धोऽग्निरपरः-तावुभौ संबोध्येदमुच्यतेहेऽग्नी युवामुभौ समितं संगतौ भवतम् ।   संगत्य च संकल्पेथां सम्यग्यज्ञस्य कल्पनं निष्पादनं कुरुतम् ।   कीदृशावग्नी, संप्रियौ सम्य क्परस्परं प्रीतियुक्तौ, रोचिष्णू दीप्यमानौ, सुमनस्यमानौ परस्परं सौमनस्यं प्राप्तौ इषमन्नमूर्जं रसं च ( चाभि ) संवसानौ [ सर्वतः ] सम्यक्संपादयन्तौ ।   वां युवयो-र्मनांसि मनोजन्यान्संकल्पान्समाकरं सर्वतः संगतानि करोमि ।   तथा व्रतानि कर्मा-णि समाकरम् ।   तथा चित्तानि कर्मविषयज्ञानानि समाकरम् ।  
### मन्त्रः
अग्ने॑ पुरीष्याधि॒पा भ॑वा॒ त्वन्नः॑ ।  
इष॒मूर्ज॒य्ँयज॑मानाय धेहि ।  

#### टीका
अथ द्वितीयामाह— अग्नेः पुरीष्येति ।   हे पुरीष्य पांसुयुक्ताग्ने मिलितोभयाग्निस्वरूप त्वं नोऽस्माकमधिषा भवाधिकं पालयिता भव ।   तादृशस्त्वं यजमानायान्नं रसं च संपादय ।  
### मन्त्रः
पु॒री॒ष्य॑स्त्वम॑ग्ने रयि॒मान्पु॑ष्टि॒माꣳ अ॑सि ।  
शि॒वाᳵ कृ॒त्वा दिश॒स्सर्वा॒स्स्वाय्ँयोनि॑मि॒हास॑दः ।  
#### टीका
अथ तृतीयामाह— पुरीष्यस्त्वामिति ।   हेऽग्ने द्रव्यात्मक त्वं पुरीष्यः पुरीषार्हो रयिमान्धन- वान्पुष्टिमानप्यसि ।   सर्वा दिशः शिवाः शान्ताः कृत्वेह चितौ स्वां योनिं स्वकीयं स्थानमासदः प्राप्नुहि ।
### मन्त्रः
भव॑तन्न॒स्सम॑नसौ॒ समो॑कसौ [18]  अ॒रे॒पसौ᳚ ।
मा य॒ज्ञꣳ हिꣳ॑सिष्ट॒म्मा य॒ज्ञप॑तिञ्जातवेदसौ शि॒वौ भ॑वतम॒द्य नः॑ ।
#### टीका
अथ चतुर्थीमाह—  १८९७ भवतं न इति ।   योऽग्निः पुरातनो यश्चोख्यस्तौ युवां नोऽस्मान्प्रति सम-नसौ समानमनस्कौ विप्रतिपत्तिरहितौ समोकसौ समाननिवासस्थानावरेपसौ पापचि-त्तरहितो यज्ञस्य यज्ञपतेश्च हिंसां मा कुरुतम् ।   अद्यास्मिन्कर्मणि हे जातवेदसौ नोऽस्मान्प्रति शिवौ शान्तौ भवतम् ।   एतान्मन्त्रान्विनियुङ्क्ते— “वि वा एतो द्विषाते यश्च पुराऽग्निर्यश्चोखायाꣳ समितमिति चतसृभिःसं नि बिपति चत्वारि छन्दाꣳसि छब्दाꣳसि खलु वा अग्नेः प्रिया तनुः प्रिययैवैनौ तनुवा सꣳ शास्ति” (सं. का. ५ प्र. २ अ. ४) इति।  
अग्निं चिकीर्षतः पुरुषस्य यश्च पूर्वसिद्ध आहितोऽग्नि श्चोखायां वर्तमान इदानींतनोऽग्निरेतावुभौ परस्परं विद्विषाते ।   अहमेवाऽऽहुत्याधारो भूयासं न त्वमित्येवंरूपो विद्वेषः ।   अतो विद्वेषपरिहाराय संनिवपति तावुभौ संयोजयेत् ।   अग्न्यादानादिषु गायत्र्यादिच्छन्दसां साधनत्वाच्छदांस्यग्नेः प्रिया तनूः ।   तथा सत्यत्र मन्त्रगतया चतुःसंख्यया चतुर्णो गायत्र्यादिच्छन्दसां बुद्धिस्थत्वात्प्रिययैव तनुवा संगतौ यथा भवतस्तथा संशासनं कृतवान्भवति ।  
प्रथममन्त्रगतस्य समितमितिपदस्य तात्पर्यं दर्शयति— “समितमित्याह तस्माद्ब्रह्मणा क्षत्त्रꣳ समेति” [सं. का. ५ प्र. २ अ. ४ ] इति।  
यस्मादयं मन्त्रः संगतौ भवतमिति ब्रूते तस्माल्लोकेऽपि पुरोहितरूपेण ब्राह्मणेन क्षत्त्रियरूपो राजा संगच्छते ।   अत एवान्यत्र श्रुत्योदाहृतं—“तस्माद्ब्राह्मणो राजन्यवान्, तस्माद्राजन्यो ब्राह्मणवान्” इति ।  
तमेवाग्न्योः संगमं पुनः प्रशंसति— “यत्संन्हुप्य विहरति तस्माद्ब्रह्मणा क्षत्त्रं व्येति” [सं. का. ५ प्र. २ अ. ४] इति।  
		यस्मादग्निद्वयं संयोज्य तस्मिन्संयुक्तेऽग्नौ विहरणमुत्तरकालीनं विविध-मनुष्ठानं करोति तस्माल्लोकेऽपि ब्राह्मणक्षत्त्रिययोः संयुक्तयोः सतोः पश्चाद्ब्राह्मणेन नियमितः क्षत्त्रियो विविधं शास्त्रीयं राज्यपरिपालनं प्राप्नोति ।  
 १८९८
 ### मन्त्रः

 मा॒तेव॑ पु॒त्रम्पृ॑थि॒वी पु॑री॒ष्य॑म॒ग्निꣵ स्वे योना॑वभारु॒खा ।  
 ताव्ँविश्वै᳚र्दे॒वैर्ऋ॒तुभि॑स्सव्ँविदा॒नᳶ प्र॒जाप॑तिर्वि॒श्वक॑र्मा॒ वि मु॑ञ्चतु ।
#### टीका
कल्पः—“मातेव पुत्रमिति शिक्यादुखां निरू(रु) ह्य” इति ।   पाठस्तु— मात्रेव पुत्रमिति ।   यथा लोके माता पुत्रं बिभर्ति तथा पृथिवीरूपेयमुत्वा स्वे योनौ स्वकीयगर्मस्थाने पुरीष्यमेतमग्निप्रभा र्बिभर्ति ।   तामुखां प्रजापतिर्विमुञ्चतु शिक्यपाशान्युक्तां करोतु ।   कीदृशः प्रजापतीः ।   विश्वैर्देवैर्ऋतुभिश्च संविदान ऐकमत्यं गतः ।   विश्वं सृष्टिरूपं कर्म यस्यासौ विश्वकर्मा ।  
अस्मिन्मन्त्र ऋतुभिरित पदस्य तात्पर्यं दर्शयति— “ऋतुभिर्वा एतं दीक्षयन्ति स ऋतुभिरेव विमुच्यो मातेव पुत्रं पृथिवी पुरीष्यमित्याहर्तुभिरेवैनं दीक्षयित्वर्तुभिर्वि मृञ्चति” (सं. का. ५ प्र. २ अ. ४) इति ।  
एतं यजमानमृतुभिः पुरा संस्कुर्वन्ति ।   “षड्भिर्दीक्षयति षड्वा ऋतव ऋतुभिरेवैनं दीक्षयति” इत्युक्तत्वात् ।   अतस्तादृशयजमानसंबन्धि स उख्योऽग्निर-त्राप्यृतुभिरेव विमोचनीयो भवति ।   अतो विमोचनसाधनेऽस्मिन्नन्त्र ऋतुप्रयोगाद्दी-क्षाविमोकयोरेकसाधनत्वं संपद्यते ।   यद्यपि दीक्षा यजमानस्य विमोकश्चो ख्यात्य तथाऽप्यभेदोपचारेणैकविषयत्वोपन्यासः ।  
### मन्त्रः
यद॒स्य पा॒रे रज॑सश्शु॒क्रञ्ज्योति॒रजा॑यत ।  
तन्न॑ᳶ पर्ष॒दति॒ द्विषोऽग्ने॑ वैश्वानर॒ स्वाहा᳚ ।  
#### टीका
कल्पः—“यदस्य पारे रजत इति वैश्वानर्या शिक्यमादत्ते” इति ।  
पाठस्तु— यदस्य पार इति ।   रजसो रजःसदृशश्य धूमस्य पारेऽवसानेऽस्याग्नेः शुक्रं निर्मलं यज्ज्योतिरजायत तस्माज्ज्योतिर्द्विषोऽति द्वेष्टॄनतिक्रम्य नोऽस्मान्पर्षत्प्रीणयतु।   हे वैश्वानरोख्याग्ने त्वदीयं शिक्यं स्वाहा सुष्ठ्वाहुतम् ।   तमेतं मन्त्रं विनियुङ्क्ते— “वैश्वानर्या शिक्यमा दत्ते स्वदयत्येवैनत्” (सं. का. ५ प्र. २ अ. ४) इति।  
वैश्वानरशब्दो यस्मामृच्यस्ति सेयं वैश्वानरी ।   ‘अहं वेश्वानरो भूत्वा प्राणिनां देहमाश्रितः’ इति स्मृतेर्जाठराग्निरूपस्य वैश्वानरस्य स्वादुत्वकारित्वात्तदी यमन्त्रेणोपात्तं शिक्यं स्वादूकृतं भवति ।  
 १८९९
 ### मन्त्रः
 नम॒स्सु ते॑ निर्ऋते विश्वरूपे [19]  अ॒य॒स्मय॒व्ँवि चृ॑ता ब॒न्धमे॒तम् ।  
 य॒मेन॒ त्वय्ँय॒म्या॑ सव्ँविदा॒नोत्त॒मन्नाक॒मधि॑ रोहये॒मम् ।  
#### टीका
कल्पः—‘नैर्ऋतीरिष्टकाः कृष्णास्तिह्यस्तुषपक्वास्ताः शिक्यं रुक्मसूत्र-मासन्दीं चाऽऽदाय दक्षिणमपरमवान्तरदेशं गत्वा नमः सु ते निर्ऋत इति स्वकृत इरिणे प्रदरे वा शिक्यं निधाय” इति।   पाठस्तु--- नमः सु त इति ।   हे निर्ऋते दक्षिणपश्चिममध्यमस्थितावान्तरदिगभिमा-निनि देवते विश्वरूपे बहुविधरूपयुक्ते ते तुभ्यं नमोऽस्तु ।   अयस्मयं लोहनिर्मितं शृङ्खलावद्दृढमेतं बन्धं स्वर्गप्राप्तिप्रतिबन्धकमिमं पाप्मानं विचृत विनाशय।   ततस्त्वं यमेनाग्निना यम्या पृथिव्या च संविदानैकगत्यं गता सतीमं यजमानमुत्तमं नाकं सर्वसुखोपेतं दुःखमात्ररहितं स्वर्गमधिरोहय प्रापय ।  
अत्रोदाहृते सूत्रे या इष्टका अभिहितास्ता विधत्ते— “नैर्ऋतिः कृष्णास्रिस्रस्तुषपक्वा भवन्ति निर्ऋत्यै वा एतद्भागधेयं यत्तुषा निर्ऋत्यै रूपं कृष्णꣳ रूपेणैव निर्ऋतिं निरवदयते” [सं. का. ५ प्र. २ अ. ४] इति ।  
निर्ऋतिर्देवता यासामिष्टकानां ता नैर्ऋत्यः ।   तुषा इति यत्तदेतन्निर्ऋते राक्षसदेवताया भागधेयम् ।   अत एवैष्टिकप्रकरणे रक्षसां भागोऽसीति तुषोपवापमन्त्र आम्नातः ।   रूपं च निर्ऋतिदेवतायाः कृष्णम् ।   अतस्तदानुकूल्पायेष्टकास्तुषपक्वाः कृष्णवर्णाश्च कुर्युः ।   तथा सत्यनुरूपेणैव भागेन निर्ऋतिं निरवदयते निःसारित-वान्भवति ।  
दक्षिणपश्चिमावान्तरदिशमङ्गुल्या निर्दिश्य विधत्ते— “इमां दिशं यन्त्येषा वै निर्ऋत्यै दिक्स्वायामेव दिशि निर्ऋतिं निरवदयते” (सं. का. ५ प्र. २ अ. ४) इति।  
### मन्त्रः
यत्ते॑ दे॒वी निर्ऋ॑तिरा ब॒बन्ध॒ दाम॑ ग्री॒वास्व॑विच॒र्त्यम् ।  
इ॒दन्ते॒ तद्वि ष्या॒म्यायु॑षो॒ न मध्या॒दथा॑ जी॒वᳶ पि॒तुम॑द्धि॒ प्रमु॑क्तः ।  
#### टीका
कल्पः—“यत्ते देवी निर्ऋतिराबबन्धेति शिक्वजालेनैनाः प्रच्छाद्य” इति।  
एना वक्ष्यमाणमन्त्रैरुपधेया इष्टकाः ।   अर्थक्रमेणायं मन्त्रो वक्ष्यमाणेभ्य-स्त्रिभ्य उत्तरभावी, पाठक्रमेण तु पूर्वभावी ।   तत्पाठस्तु— यत्ते देवीति ।   हे यजमान ते तव ग्रीवासु ग्रीवायाः संबन्धिषु प्रदेशविशे-षेषु निर्ऋतिर्देवी यद्दाम स्वकीयं पाशमविचर्त्यं विनाशयितुमशक्यमाबवन्ध   १९०० दृढं बबन्ध, तदिदं ते दाम त्वदीयग्रीवास्थं पाशं विष्यामि विमुञ्चामि ।   तञ्च विमोचनं त्वदीयस्याऽऽयुषो मध्यादारभ्य न भवति किंतु कृत्स्नेऽप्यायुषि ।   अथ पाशविमो-कानन्तरं त्वं जीवीश्चिरंजीवी सन्प्रमुक्तः सर्वैः प्रतिबन्धैर्विरहितः पितुमन्नमद्धि भक्षय।  
### मन्त्रः
यस्या᳚स्ते अ॒स्याᳵ क्रू॒र आ॒सञ्जु॒होम्ये॒षाम्ब॒न्धाना॑मव॒सर्ज॑नाय ।  
भूमि॒रिति॑ त्वा॒ जना॑ वि॒दुर्निर्ऋ॑तिः [20]  इति॑ त्वा॒हम्परि॑ वेद वि॒श्वतः॑ ।  
#### टीका
कल्पः—“तस्येष्टकाभिः पाशमभ्युपदधाति यस्यास्ते अस्याः क्रूर आसञ्जु-होमीत्येतामिस्तिसृभिः पराचीरसंस्पृष्टा दक्षिणापवर्गं तया ( यथा ) देवतं करोति” इति ।   तस्य शिक्यस्य पाशमभिलक्ष्य कृष्णाभिरिष्टकाभिरुपधानं संपादयेदित्यर्थः ।   तिसृषु प्रथमामाह— यस्यास्त इति ।   हे निर्ऋते यस्यास्ते तवास्याः क्रूर आसन्नुग्ररूप आस्ये जुहोमि आहुतिवदिष्टकामुपदधामि ।   किभर्थम् ।   एषां बन्धानामवसर्जनाय यजमान-स्य परलोकप्राप्तिप्रतिबन्धकानामेषां पाप्मनां विनाशाय ।   यस्यास्ते तव मुखे प्रदररूप इरिणरूपे वाऽहमिष्टकामुपदधामि त्वा तादृशीं त्वां जना जन्तुमात्ररूपाः शास्त्रासं-स्काररहिता भूमिरिति विदुर्न तु निर्ऋतिर्देवीति ।   अहं तु शास्त्राभिज्ञतया त्वां विश्वतः सर्वतः सर्वथा निर्ऋतिर्देवीत्येव परिवेद सम्यग्जानामि ।   तत्र तावान्नीर्ऋ-तिरित्येतद्देवतानामधेयम् ।   अवयवार्थश्चैवं व्युत्पादनीयः—सर्वदेवसाधारणाद्देवय जनान्निष्कृष्य स्वकृते प्रदरादावृतिः प्राप्तिर्यस्याः सा निर्ऋतिः ।   तदिदं प्रकारद्वयम-भिप्रेत्य विश्वत इत्युक्तम् ।  
### मन्त्रः
असु॑न्वन्त॒मय॑जमानमिच्छ स्ते॒नस्ये॒त्यान्तस्क॑र॒स्यान्वे॑षि ।  
अ॒न्यम॒स्मदि॑च्छ॒ सा त॑ इ॒त्या नमो॑ देवि निर्ऋते॒ तुभ्य॑मस्तु ।  
#### टीका
ॆ
अथ द्वितीयामाह— असुन्वन्तमिति ।   हे निर्ऋते यः सोमयागं न करोति यश्च हविर्यज्ञं न करोति तादृशमसुन्वन्तमयजमानं च ग्रहीतुमिच्छ ।   किंच यः स्तेनः प्रच्छन्नचीरो यश्च तस्करः प्रकटचोरस्तयोरित्यां गतिमन्वपि अनुगच्छ ।   गत्वा तावपि गृहाणेत्यर्थः ।   सर्वथाऽपि सोमं उन्वद्भ्यो हविर्यज्ञैश्च यष्टृभ्योऽस्मदन्यमिच्छ नास्मानिच्छ ।   सा दुष्टशिक्षा तवेत्या गतिश्चर्या ।   हे निर्ऋते देवि तुभ्यं नमोऽस्तु ।    
### मन्त्रः

दे॒वीम॒हन्निर्ऋ॑ति॒व्ँवन्द॑मानᳶ पि॒तेव॑ पु॒त्रन्द॑सये॒ वचो॑भिः ।  
विश्व॑स्य॒ या जाय॑मानस्य॒ वेद॒ शिर॑श्शिर॒ᳶ प्रति॑ सू॒री वि च॑ष्टे ।  
#### टीका
अथ तृतीयामाह— देवीमहमिति ।   देवीं निर्ऋतिं वन्दमानोऽहं वचोभिः स्तुतिरूपैर्वाक्यैर्दसय   १९०१ उपक्षीणां स्वाधीनां करोमि ।   तत्र दृष्टान्तः—यथा लोके पिता पुत्रं दुःशीलं बालं हे तात हे वत्सेत्यादिभिरुपलालनवचनैः स्वाधीनं करोति तद्वत् ।   या सूरी विदुषी निर्ऋतिर्जायमानस्य विश्वस्य सर्वस्य स्तेनतस्करादेः शिरःशिरः प्रति हस्तेनैकैकं शिरः प्रतिगृह्य वेद त्दीयमपराधं जानामीति विचष्टे विशेषेण कथयति तादृशीं निर्ऋतिं देवीं वन्दमान इति पूर्वत्रान्वयः ।  
एतैर्मन्त्रैः साध्यमिष्टकोपधानं विधत्ते— “स्वकृत इरिण उप दधाति प्रदरे वैतद्वै निर्ऋत्या आयतनंꣳ स्व एवाऽऽयतने निर्ऋतिं निरवदयते” [सं. का. ५ प्र. २ अ. ४] इति ।  
स्वकृतं स्वयमेव निष्पन्नं न तु देशान्तरादानीय चयनस्थान इव प्रक्षिप्तं, तादृश इरिण ऊपरे वा प्रदरे भूछिद्रे वा कृष्णस्तिस्र इष्टका उपदध्यात् ।   एतदुभयमेव निर्ऋत्या आयतनं स्थानमतिस्पष्टमिति यद्यत्रेष्टक्रोपधानं क्रियते तदा स्वीय एव स्थाने तां निर्ऋतिं निरवदयते देवयजनान्निष्कृष्येमामव स्थापयति ।  
“शिक्योपरि जालमूलभागं परित्यज्य पाशरूपमग्रभागममिलक्ष्यावस्थितो यो देशस्तं देशमिष्टकोपधानस्य विधत्ते— “शिक्यमभ्युप दधाति नैर्ऋतो वै पाशः साक्षादेवैनं निर्ऋतिपाशा-न्मुञ्चति” [सं. का. ५ प्र. २ अ. ४] इति।  
“शिक्यमभिलक्ष्य तत्पाशभागमभिलक्ष्यावस्थितो यो देशस्तत्रोपदध्यादि-त्यर्थः ।   साक्षाद्विलम्बमन्तरेण ।   एनं यजमानम् ।  
इष्टकानां संख्यां विधत्ते— “तिस्र उप दधाति त्रेधाविहितो वै पुरुषो यानानेव पुरुषस्तस्मान्निर्ऋति-मव यजते” (सं. का. ५ प्र. २ अ. ४) इति ।  
शरीरस्योर्ध्वाधोमध्यभागैः पुरुषस्त्रेधाविहितस्तादृशात्पुरुषादादाय त्रिसंख्या निर्ऋतिमवयजते विनाशयति ।  
यदुक्तं सूत्रकारेण “पराचीरसंस्पृष्टा दक्षिणापवर्गम्” इति ।   तदिदं विधत्ते—  १९०२ “पराचीरुप दधाति पराचीमेवास्मान्निर्ऋतिं प्रणुदते” (सं. का. ५ प्र. २ अ. ४) इति।  
दक्षिणामुखः पुरुष एकामुपधाय ततो दक्षिणतो द्वितीयां ततोऽपि दक्षिण-तस्तृतीयामुपदध्यात्तदिदं पराक्त्वम् ।   एवं सत्यस्माद्देवयजनाद्यजमानाद्वा पराङ्मुखीं कृत्वा निर्ऋतिं निःसारयति ।  
उपधाधादूर्ध्वं देवयजनं प्रत्यागमनं विधत्ते— “अप्रतीक्षमा यन्ति निर्ऋत्या अन्तर्हित्यै” [सं. का. ५ प्र. २ अ. ४] इति।  
अप्रतीक्षं पृष्ठतो दृष्टिमकृत्वेत्यर्थः ।   तच्च निर्ऋत्या अन्तर्धानाय दर्शना-भावाय भवति।  
### मन्त्रः

नि॒वेश॑नस्स॒ङ्गम॑नो॒ वसू॑ना॒व्ँविश्वा॑ रू॒पाभि च॑ष्टे [21] शची॑भिः ।  
दे॒व इ॑व सवि॒ता स॒त्यध॒र्मेन्द्रो॒ न त॑स्थौ सम॒रे प॑थी॒नाम् ।
#### टीका
कल्पः—“निवेशनः संगमनो वसूनामित्याहवनीयं गार्हपत्यं वोपतिष्ठन्ते” इति ।   पाठस्तु— निवेशन इति ।   अयमग्निर्निर्वेशनो यजमानानां स्वस्वगृहे निवेशयिता वसूनां संगमनः प्रजापशुरूपाणां द्रव्याणां प्रापकः सञ्शचीभिः स्वकीयाभिः शक्ति-भिर्विश्वा रूपा सर्वाणि रूपाण्यभि चष्टेऽभितः ख्यापयति ।   तत्र दृष्टान्तः—सविता देव इव ।   यथा सूर्यः सर्वाणि रूपाणि प्रकाशयति तद्वत् ।   कीदृशोऽग्निःसत्यधर्मा।   सत्योऽवश्यंभाविफलोपेतो धर्मोऽग्निहोत्रादिलक्षणो यस्यासौ सत्यधर्मा ।   इन्द्रः परमे-श्वर्यवान् ।   अत एव पथीनां समरे न तस्थौ परिपन्थिनां शत्रूणां समागमे पुरतः स्वयमागत्य न तिष्ठति ।   किंतु स्वकीयनामग्रहणमात्रेण ते पलायन्त इत्यर्थः ।   अनेन यन्त्रेण साध्यमुपस्थानं विधत्ते— “मार्जयित्वोप तिष्ठन्ते मेध्यत्वाय” (सं. का. ५ प्र. २ अ. ४) इति ।  
शं नो देवीरिति मन्त्रेण मार्जनं कृत्वा पश्चान्निवेशन इति मन्त्रेणोपतिष्ठन्ते।   अनेनोपस्थानेन यजमानो मेध्यो भवति ।   उपस्थेयं विधत्ते— “गार्हपत्यमुप तिष्ठन्ते निर्ऋतिलोक एव चरित्वा पूता देवलोकमुपवर्तन्ते” (सं. का. ५ प्र. २ अ. ४) इति।  
 १९०३ दक्षिणपश्चिमावान्तरदिग्रूपे निर्ऋतिस्थान एनं [ व ] चयनार्थं चरित्वा ततो मार्जनेन पूताः सन्तो गार्हपत्यसमीपरूपं देवलोकमागच्छन्ति ।  
मन्त्रगतामेकत्वसंख्यां प्रशंसति—  “एकयोप तिष्ठन्त एकधैव यजमाने वीर्यं दधति” [सं. का. ५ प्र. २ अ. ४] इति।  
एकधा युगपदित्यर्थः ।  
मन्त्रगतस्य वसुशब्दस्यार्थं दर्शयति- “निवेशनः संगमनो वसूनामित्याह प्रजा वै पशवो वसु प्रजयैवैनं पशुभिः समर्धयन्ति” (सं. का. ५ प्र. २ अ. ४) इति।  
अथाग्निचयनभूमेः परिमाणं विधत्ते— “पुरुषमात्रेण वि मिमीते यज्ञेन वै पुरुष संमितो यज्ञपुरुषैवैनं वि मिमीते” (सं. का. ५ प्र. २ अ. ४) इति।  
पुरुषः प्रमाणं यस्य दण्डस्य सोऽयं पुरुषमात्रस्तेन दण्डेन भूमेः प्रमाणं कुर्यात् ।   यज्ञाभिमानिदेवेन समानप्रमाणो लौकिकः पुरुषः ।   पुरुषमात्रेण विमी (मि) ते सति यज्ञस्य पुरुषा पर्वणा प्रमाणेनैवैनमग्निं विमी ( मि ) तवान्भवति ।  
पुरुषो हि द्विविधोऽवाग्बाहुरूर्ध्वबाहुश्चेति, अतो विशेषं विधत्ते— यावान्पुरुष ऊर्ध्वबाहुस्तावान्भवत्येतावद्वै पुरुषे वीर्यं वीर्यणैवैनं विमिमिते” (सं. का. ५ प्र. २ अ. ४) इति।  
पुरुषोऽप्यूर्ध्व प्रसारितस्य बाहोरुपरि स्थितं वस्तु स्प्रष्टुं न शक्नोति ।   अतः पुरुषवीर्यस्य तावन्मात्रत्वाद्वीर्येणैव मानसिद्ध्यर्थमूर्ध्वपुरुषप्रमाणं कुर्यात् ।    वामदक्षिणपार्श्वयोः पक्षस्थानं विधत्ते— “पक्षी भवति न ह्यपक्षः पतितुमर्हति” [सं. का. ५ प्र. २ अ. ५] इति ।  
पक्षभङ्गे सत्यपक्षिण उत्पतितुमशक्यत्वात्पक्ष्याकारस्याग्नेरुत्पततः पक्ष-युक्तत्वं कुर्यात् ।  
 १९०४ यतुक्तं सूत्रकारेण—“चतुर आत्मनि पुरुषान्विमिमीते पुरुषं दक्षिणे पक्षे पुरुषं पुच्छे पुरुषमुत्तरे रत्निना दक्षिणतो दक्षिणं पक्षं प्रवर्धयत्येवमुत्तरत उत्तरम्” इति ।   तयोः परिमाणाधिक्यं विधत्ते— “अरत्निना पक्षौ द्राधीयाꣳ सौ भवतस्तस्मात्पक्षप्रवयाꣳ सि वयाꣳ सि” [सं. का. ५ प्र. २ अ. ५] इति।  
चतुर्विंशतिरङ्गुलयोऽरत्निस्तेनारत्निना पक्षौ पुरुषाद्दीर्घतरौ कुर्यात् ।   यस्मादेषं तस्माल्लोके पक्षिणोऽपि पक्षयोरभिवृद्धियुक्ता दृश्यन्ते ।  
पक्षयोराधिक्यांशं विधाय स्वरूपपरिमाणं विधत्ते— “व्याममात्रौ पक्षौ च पुच्छं च भवत्येतावद्वै पुरुषे वीर्यं वीर्यसंमितः” (सं. का. ५ प्र. २ अ. ५) इति।  
बाह्वो प्रसारणं व्यामस्तत्पक्षयोः पुच्छस्य च परिमाणं, पुरुषव्यवहारसाम-र्थ्यस्य च तावत्त्वादयमग्निर्वीर्येण संमितो भवति ।   मानसाधनं विधत्ते—
“वेणुना वि मिमीत आग्नेयो वै वेणुः सयोनित्वाय” (सं. का. ५ प्र. २ अ. ५) इति।  
अग्निना प्रविष्टत्वाद्वेणुराग्नेयः ।   तथा ह्याम्नातम्—“अग्निर्देवेभ्यो निलायत स वेणुं प्राविशत्” इति ।   अतोऽग्निः स्वकीयस्थानसहितत्वाय वेणुना विमानं कुर्यात्।  
### मन्त्रः

सव्ँव॑र॒त्रा द॑धातन॒ निरा॑हा॒वान्कृ॑णोतन ।  
सि॒ञ्चाम॑हा अव॒टमु॒द्रिण॑व्ँव॒यव्ँविश्वाहाद॑स्त॒मख्षि॑तम् ।  
#### टीका
कल्पः — “सं वरत्रा दधातनेति संप्रेष्यति” इति ।   पाठस्तु— सं वरत्रेति।   हे कर्षका पुरुषा वरत्रा च (श्च) र्ममयी रज्जुः ( ज्जूः )  संदधातन सम्यक्स्थापयत ।   तत्राऽऽहावान्बलीवर्दानामुदकपानार्थं द्रोणीविशेषान्नि-ष्कृणोतन निष्पादयत ।   अवटमुदकोद्धारेणाय संपादितं कूपमुद्रिणं बहुलोदकयुक्तं यथा भवति तथा सिञ्चामहै, भूतलगतपङ्कोद्धारणन सेकयुक्तं प्रस्रवणोपेतमवटं कुर्मः।   कीदृशमवटम्, विश्वाऽहा सर्वेष्वप्यहःस्वदस्तं कूलपातराहित्येनाहिंसितम् ।   अक्षितं घर्मकालेऽपि शोषाभावलक्षणम् ।  
### मन्त्रः

निष्कृ॑ताहावमव॒टꣳ सु॑वर॒त्रꣳ सु॑षेच॒नम् ।  
उ॒द्रिणꣳ॑ सिञ्चे॒ अख्षि॑तम् ।  
#### टीका
कल्पः “निष्कृताहावमवटमित्यवटादुदकमाहविषूत्सिञ्चति” इति।    पाठस्तु—  १९०५ निप्कृताहावमिति ।   काष्ठपाषाणनिर्मितानां द्रोणीनामन्तस्थितावकाशरूपो योऽयमवटस्तमवटमहं सिञ्चे तत्रोदकं क्षारयामि ।   कीदृशमवटं, निष्कृताहावं पार्श्वेषु सच्छिद्रत्वेन निष्कृता निष्पादिता आहावा द्रोण्यो यस्यावटस्य सोऽयं निष्कृताहावस्त, सुवरत्रं कूपादुदकमुद्धर्तुं शोभना दृढा वरत्राश्चर्ममयरज्जवो यस्यासौ सुवरत्रस्तम् ।   सुषेचनं सुष्ठु सेक्तुं योग्यान्युदकोद्धरणसाधनानि पात्राणि यस्यासौ सुषेचनस्तम् ।   उद्रिणमुदकवन्तम् ।   अक्षितमुदकस्यागलितत्वेनापक्षयरहितम् ।  
### मन्त्रः
सीरा॑ युञ्जन्ति क॒वयो॑ यु॒गा वि त॑न्वते॒ पृथ॑क् ।  
धीरा॑ दे॒वेषु॑ सुम्न॒या ।  
#### टीका
कल्पः—“सीरा युञ्जन्तीति द्वाभ्याꣳ सीरं युनक्ति” इति ।  
तत्र प्रथमामाह— सीरा युञ्जन्तीति ।   कवयः कृषिकर्माभिज्ञाः सीरा सीरं लाङ्गलं युञ्जन्ति सज्जी कुर्वन्तु ।   तथा युगा युगानि त्रिषु षट्सु वा कक्ष्याविशेषेष्वपेक्षितानि पृथग्वि-तन्वत एकैकं विस्तारयन्तु ।   कीदृशाः कवयः, धीरा धैर्ययुक्ता अनलसा इत्यर्थः ।   देवेषु देवताविशेषविषयेषु सुम्नया सुम्नं सुखमिच्छन्तीति सुम्नया ।  
### मन्त्रः

यु॒नक्त॒ सीरा॒ वि यु॒गा त॑नोत कृ॒ते योनौ॑ वपते॒ह [22]  बीज᳚म् ।  
गि॒रा च॑ श्रु॒ष्टिस्सभ॑रा॒ अस॑न्नो॒ नेदी॑य॒ इथ्सृ॒ण्या॑ प॒क्वमाय॑त् ।  
#### टीका

अत द्वितीयामाह— युनक्त सीरेति ।   हे कर्षकाः सीरा युनक्त लाङ्गलं योजयत ।   युगा वित-नोत युगानि विस्तारयत ।   कृते कर्षणेन योग्य इह योनावस्मिन्स्थोन बीजं वपत ।   किंच, तद्वीजं गिराऽऽशीर्वादरूपेण मङ्गलवाक्येन युक्तामिति शेषः ।   श्रुष्टिस्तत्र निष्पन्नः स्तम्बो नोऽस्मदर्थं सभरा असत्फलभारयुक्तोऽस्तु ।   पक्वं फलं नो नेदीय इदन्तिकतममेवाल्पकालनिष्पाद्यमेवासत् ।   सृण्या लवनसाधनेन दात्रेण लूनं सन्न आयदस्मत्समीपमागच्छतु ।  
### मन्त्रः

लाङ्ग॑ल॒म्पवी॑रवꣳ सु॒शेवꣳ॑ सुम॒तिथ्स॑रु ।  
उदित्कृ॑षति॒ गामवि॑म्प्रफ॒र्व्य॑ञ्च॒ पीव॑रीम् ।  
प्र॒स्थाव॑द्रथ॒वाह॑नम् ।  
#### टीका
कल्पः — “लाङ्गलं पवीरवमिति द्वाभ्यां कृषति” इति ।   पाठस्तु— लाङ्गलं पवीरवमिति ।   इदं लाङ्गलमुदित्कृषत्युद्धृतानि प्रौढलोष्टानि यथा भवन्ति तथैव कृषतु ।   कीदृशं लाङ्गलं, पवीरवं वज्रवदतितीक्ष्णम् ।   सुशेवं कर्षकैः सुष्ठु सेवितुं शक्यम् ।   अतितीक्ष्णत्वेन सहसा भूमिभेदात्कर्षकाणां नास्ति   १९०६ प्रयास इत्यर्थः ।   सुमतित्सरु कर्षकैः शोभनमिदामिति मन्यमानः सुमति ( तिः )  त्सरुर्भूमौ निम्नोन्नतत्वेन विच्छिद्यगमविशेषो यस्य तत्सुमतित्सरु ।   अनेन कर्षणेन फलाधिक्ये सति गवादिकं यजमानः प्राप्नोतीति शेषः ।   तत्र गौरविरित्युभयं प्रसिद्धम् ।   प्रफर्व्या प्रथमवयस्का कन्या, पीवरी पुष्टा गौः प्रस्थावत्प्रयाणसमर्थं रथ-वाहनं रथं वोढुं योग्यमश्वादिकम् ।   यदा हि कृषिः समृद्धा भवति तदानीमेतत्सर्वं यजमानस्य सुलभम्* ।   
### मन्त्रः
शु॒नन्न॒ᳶ फाला॒ वि तु॑दन्तु॒ भूमिꣳ॑ शु॒नङ्की॒नाशा॑ अ॒भि य॑न्तु वा॒हान् ।  
शु॒नम्प॒र्जन्यो॒ मधु॑ना॒ पयो॑भि॒श्शुना॑सीरा शु॒नम॒स्मासु॑ धत्तम् ।  

#### टीका

अथ द्वितीयामाह— शुनं नः फाला इति ।   नोऽस्माकं शुनं सुखं यथा भवति तथा फाला लाङ्गलमुखानि भूमिं वितुदन्तु विशेषेण कृषन्तु ।   कीनाशाः कर्षका वाहान्बलीवर्दा-ञ्शुनं यथा भवति तथाऽभियन्तु, अभितः प्रेरयन्तो गच्छन्तु ।   पर्जन्यो मेघः शुनं यथा भवति तथा मधुना मधुररसेन युक्तैः पयोभिरुदकैर्वृष्टिमतिसृजत्विति शेषः ।   शुनासीरा वाय्वादित्यौ युवां शुनं तुखंमस्मासु धत्तम् ।  
सीरा युञ्जन्तीति मन्त्रद्वयेन साध्यं लाङ्गलयोगं लाङ्गलं पवीरवमिति मन्त्र-द्वयेन साध्यं कर्षणं च क्रमेण विधत्ते— “यजुषा युनिक्ति यजुषा कृषति व्यावृत्त्यै” (सं. का. ५ प्र. २ अ. ५) इति।  
यजुषा मन्त्रेण ।   लौकिकं तु कर्षणममन्त्रकमिति व्यावृत्तिः ।  
बलीवर्दसंख्यां विधत्ते— “षड्गवेन कृषति षड्वा ऋतव ऋतुभिरेवैनं कृषति” (सं. का. ५ प्र. २ अ. ५) इति।  
कक्ष्यात्रयरूपेणावस्थितेषु त्रिषु युगेषु बध्यमानाः षट्संख्याका गावो बली-वर्दा यस्य लाङ्गलस्य तत्षङ्गवम् ।   पक्षान्तरं विधत्ते— “यद्द्वादशगवेन संवत्सरेणैव” [सं. का. ५ प्र. २ अ. ५] इति।  
* एतदनन्तरं क. पुस्तके “ईदृशलाङ्गलेन कर्षणे सति कृषिसमृद्दिद्वारा प्रफर्व्यं प्रथ-मवयस्कां पविरीं पुष्टां गामविं प्रस्थावत्प्रयाणसमर्थं रथवाहनमश्वादिकं यजमानः प्राप्नोतीति शेष इति पाठान्तरम्” इति वर्तते।  
 १९०७ कक्ष्यापट्कगतेषु वध्यमाना द्वादशसंख्याका गावो यस्य लाङ्गलस्य तद्द्वादशगवं, तेन यदि कृषेत्तदानीं द्वादशमासात्मकेन संवत्सरेणैव कर्षणं कृतं भवति ।  
चयनस्थानस्य साकल्येन कर्षमाप्राप्तौ तद्वारयितुं विधत्ते— “इयं वा अग्नेरतिदाहादबिभेत्सैतद्द्विगुणमपश्यत्कृष्टं च ततो वा इमां नात्यदहद्यत्कृष्टं चाकृष्टं च भवत्यस्या अनतिदाहाय” (सं. का. ५ प्र. २ अ. ५) इति।  
साकल्येन कृष्टे स्थाने चीयमानोऽग्निर्भूमिपत्यन्तं दहति ।   तस्मादतिदाहा-दविभेदिति सा भूमिस्तमतिदाहं परिहर्तुपुपायं विचार्य कास्मिंश्चित्प्रदेशे कृष्टं कस्मिं-श्चिदकृष्टमित्येवमेतद्द्विगुणमुभयविधरथानमुपायत्वेनापश्यत् ।   लोकेऽपि प्रहारेण च्छिन्नेऽवयवेऽग्निसमीप्येन यावान्संतापो न तावानितरस्मिन्नवयेव दृश्यते ।   तस्मात्कृ-ष्टाकृष्टभेदेन द्वैगुण्ये सत्यग्निश्चितो भूमिं नात्यन्तं दहति ।   तस्माद्भूमेरनतिदाहाय किंचित्कृष्टं किंचिदकृष्टमित्येवं द्विगुणं कुर्यात् ।  
तदेतद्द्वैगुण्यं प्रकारान्तरेण प्रशंसति— “द्विगुणं त्वा अग्निमुद्यन्तुमर्हतीत्याहुर्यत्कृष्टं चाकृष्टं च भवत्यग्नेरुद्यत्यै” (सं. का. ५ प्र. २ अ. ५) इति ।  
गार्हपत्यादुत्तरवेदिं प्रत्यग्निप्रणयनकाले सिकताभिरेकं पात्रमापूर्य तस्योपरि पात्रान्तरेऽग्निं प्रक्षिप्य द्विगुणेन पात्रेणाग्नेरुद्यामनं दृष्टं तद्वदत्रापि कृष्टाकृष्टभेदेन द्विगुणं स्थानमग्नेरुद्यमनयोग्यमित्यभिज्ञा आहुः ।   तस्मादुद्यमनाय द्विगुणं कर्तव्यम् ।  
अथ कर्षणसमाप्तेरूर्ध्वं यदा बलीवर्दानुत्सृजति तदानीमुत्सर्जनाय दिग्वि-शेषं विधत्ते— “एतावन्तो वै पशवो द्विपादश्च चतुष्पादश्च तान्यत्प्राच उत्सृजेद्रुद्रायापि दध्याद्यद्दक्षिणा पितृभ्यो नि घुवेद्यत्प्रतीचो रक्षाꣳ सि हन्युरुदीच उत्सृजत्येषा वे देवमनुष्याणाꣳ शान्ता दिक्तामेवैनाननूत्सृजत्यथो स्वल्विमां दिशमुत्सृजत्यसौ वा आदित्यः प्राणः प्राणभेवैनाननूत्सृजति” [सं. का. ५ प्र. २ अ. ५] इति।  
 १९०८ बलीवर्दप्रेरकाः कर्षका द्विपादो बलीवर्दाश्चतुष्पादस्तानुदङ्मुखत्वेन निः-सारयेत् ।   रुद्रः स्वदिक्सामीप्यात्प्राच्यां दिश्यागत्य निर्गच्छतो बलीवर्दान्ग्रहीष्यामी त्यवतिष्ठते ।   अतस्तत्र निर्गमने रुद्राय दत्ता भवन्ति।   दक्षिणस्यां दिशी पितरः स्वत एव तिष्ठन्ति, तत्र निर्गमने तेभ्यो निधुवेन्नितरामर्पयति ।   प्रतीच्यां वरुणप्रेरितानि रक्षांस्यवतिष्ठन्ते, तानि च पशून्हन्युः ।   उदीची तुं बाधकरहितत्वाद्देवानां मनुष्याणां च शान्ता ।   अतस्तामेवानु एनान्बलीवर्दानुत्सृजेत् ।   अथो खल्वपि च येयमुदीची तामिमां दिशं प्रति यदोत्सृजति तदानीं प्राणरूपमादित्यमनूत्सर्जनं कृतं भवति ।   आदित्यस्य प्राणरूपत्वं प्राणस्वामित्वादवगन्तव्यम् ।   अत एवारण्यकाण्डे समाम्नायते—“योऽसौ तपन्नुदेति ।   स सर्वेषां भूतानां प्राणानादायतेदेति” इति ।   आथर्वणिकाश्चाऽऽमनन्ति—“आदित्यो ह वै बाह्यः प्राण उदयत्येव ह्येन चाक्षुषं प्राणमनुगृह्णानः” इति।   तस्य चाऽऽदित्यस्योत्तरदिग्वर्तित्वं पुरुषविशेषापेक्षया द्रष्ट्व्यम् ।   मेरोः परितस्तत्तल्लोकेषु तत्तत्प्राणिनो वर्तन्ते ।   तथा सति मेरुं प्रदक्षि-णीकुर्वन्नादित्योऽस्मदपेक्षया योदीची तस्यामप्या गच्छति ।   तदानीं कस्मिंश्चिन्मेरुपा-र्श्वेऽवस्थितैरादित्यो विलोक्यते ।   सोऽयं तेषां प्रत्युदयः ।   एतत्सर्वमभिप्रेत्य तस्योत्त-रदिगुदयमङ्गीकृत्य सा दिक्प्रशस्यते ।  
कर्षणादूर्ध्वमुत्सर्जनप्रकार उक्तः ।   अथ् कर्षणकाले कश्चिद्विशेष उच्यते ।  
### मन्त्रः

काम॑ङ्कामदुघे धुख्ष्व मि॒त्राय॒ वरु॑णाय च ।  
इन्द्रा॑या॒ग्नये॑ पू॒ष्ण ओष॑धीभ्यᳶ प्र॒जाभ्यः॑ ।
#### टीका
कल्पः — “पुच्छाच्छिरोऽधि कृषति कामं कामदुघे घुक्ष्वेति प्रदक्षिणमावर्त-यांस्तिस्रस्तिस्रः सीताः संहिताः कृषति मध्ये संभिन्ना भवन्ति दक्षिणात्पक्षा दुत्तरस्मा-द्दक्षिणायै श्रोणेरुत्तरमंसमुत्तरायै दक्षिणम्” इति।   पाठस्तु— कामं कामेति ।   काम्यन्त इति कामा भोगास्तान्दोग्धि संपादयतीति कामदुघा लाङ्गलपद्धतिः ।   हे कामदुघे मित्रादीनां काममपेक्षितं भोगं धुक्ष्व संपादय।  
कर्षणकाले प्रादक्षिण्येनाऽवृत्तिं विधत्ते--- “दक्षिण पर्यावर्तन्ते स्वमेव वीर्यमनु पर्यावर्तन्ते तस्माद्दक्षिणोऽर्ध आत्मानो   १९०९ वीर्यावत्तरोऽथो आदित्यस्यैवाऽऽवृतमनु पर्यावर्तन्ते तस्मात्पराञ्चः पशवो वि तिष्ठन्ते प्रत्यञ्च आ वर्तन्ते” [सं. का. ५ प्र. २ अ. ५] इति।  
दक्षिणा प्रादक्षिण्येन दक्षिणभागमवस्थाप्य बामभागस्य परिभ्रामणं प्रादक्षिण्यं, पुरुषस्य दक्षिणभागे सामर्थ्यसद्भावात्तदेवानुसृत्य पर्यावृत्तिः कृता भवति।   यस्माद्दक्षिणभागे वीर्यं श्रुत्यभिप्रेतं तस्माल्लोके सर्वव्यापारे दक्षिणहस्तस्यैव वीर्यातिशय उपलभ्यते।   किंचाऽऽदित्यो मेरुं प्रदक्षिणी कुरुते तदप्यत्रानुसृतं भवति।   यस्मादत्राऽऽवृत्तिः कृता तस्माल्लोकेऽपि प्रातःकाले पशवः पराञ्चोऽरण्ये गत्वा वि-विधं संचरन्ति, पुनः सायंकाले गृहं प्रत्यभिमुखा आवर्तन्ते ।   कर्षणे प्रकारविशेषं विधत्ते— “तिस्रस्तिस्रः सीताः कृषति त्रिवृतमेव यज्ञमुखे वि यातयति” (सं. का. ५ प्र. २ अ. ५) इति।  
लाङ्गलपद्धतिः सीता ।   पुच्छादारभ्य शिरःपर्यन्तं तिस्रः सीताः कृषेत् ।   तथा दक्षिणात्पक्षादारभ्योत्तरपक्षपर्यन्तं तिस्रः सीताः कृषेत् ।   तथा दक्षिणस्याः श्रोणेरारभ्योत्तरांसपर्यन्तं तिस्रः सीताः कृषेत् ।   तथोत्तरस्याः श्रोणेरारभ्य दक्षिणां-सपर्यन्तं तिस्रः सीताः कृषेत् ।   एवं द्वादश सीताः संपद्यन्ते ।   एवमावृत्तया त्रिसंख्यया त्रिवृत्स्तोममेव यज्ञप्रारम्भे प्रसारयति ।  
### मन्त्रः

घृ॒तेन॒ सीता॒ मधु॑ना॒ सम॑क्ता॒ विश्वै᳚र्दे॒वैरनु॑मता म॒रुद्भिः॑ ।  
ऊर्ज॑स्वती॒ पय॑सा॒ पिन्व॑माना॒स्मान्थ्सी॑ते॒ पय॑सा॒भ्याव॑वृथ्स्व ॥ [23]  
#### टीका
कल्पः—“घृतेन सीतेति सीतान्तरालान्यभिमृशति” इति ।   पाठस्तु— घृतेन सीतेति ।   इयं सीता मधुना मधुरेण घृतेन समक्ता सम्यगार्द्रीकृता ।   अत एव विश्वेर्तेवर्मैरूद्भिः समीचीनेयमित्यङ्गीकृता ।   सा पुनरूर्जस्वती पयसा पिन्व-माना जलेनाऽऽप्यायिता वर्तसे ( ते ) ।   सीते जलेनाप्यायिता त्वमस्मान्प्रत्याभ्य-विवृत्स्वाभित आवृत्ता भव ।  
अत्र विनियोगसंग्रहः—
सं गार्हपत्य उख्याग्निं चतुर्भिर्निव ( र्व ) पेदमुम् ।  
माता शिक्यादुखां मुञ्चेद्यदं [ दा ] शिक्यपरिग्रहः ।।  
नमो नैर्ऋतदेशे तच्छिक्यं त्यक्त्वा यदित्यतः ।  
शिक्यजालेन याः कृष्णा इष्टकाः स्थापयेदभूः ।।  
 १९१० यस्यास्त्रिभिस्तिस्र एताः कृष्णा उपदधाति हि ।  
निवेऽग्निमुपतिष्ठेत सं व संप्रेष्यतीतरान् ।।  
निष्कृताहाऽवटे सिञ्चेत्सीराद्वाभ्यां हलार्पणम् ।  
लाङ्गलाभ्यां कृषेत्काममावर्तेत प्रदक्षिणम् ।।  
घृतेऽन्तराले संस्पर्श इति मन्त्रास्तु विंशतिः ।।  
अत्र मीमांसा।  
तृतीयाध्यायस्य द्वितीयपादे चिन्तितम्—
ऐन्द्र्या निवेशनेत्यग्निं गार्हपत्यै भजेदिति ।  
प्रकाश्यो मुख्य इन्द्रो वा गौणौ मुख्यस्तु पूर्ववत् ।।  
एकस्य गौणताध्रौब्ये मन्त्रस्यैवानुवादतः ।  
गौणताऽतोऽग्न्युपस्थाने मन्त्रः श्रुत्या नियुज्यते ।।  
अग्निचयने निवेशनः संगमनः इत्यादिका काचिदृगैन्द्री समाम्नाता ।   तस्या उत्तरार्ध इन्द्रो न तस्थाविति विद्यमानत्वात् ।   तन्मन्त्रविषयं ब्राह्मणं चैत्रमाम्नायते—“निवेशनः संगमनो वसूनामित्यैनध्या गार्हपत्यमुपतिष्ठते” इति ।   एतैन ब्राह्मणेन गार्हपत्ये विनियुज्यमानो मन्त्रोऽर्थं प्रकाशयन्मुख्यमिन्द्रं प्रकाशयति ।   मुख्यश्चेन्द्रः स्वर्गाधिपतिः सहस्राक्षस्तत्रैवेन्द्रशब्दस्य रूढत्वात् ।   गौणस्त्विन्द्रो गार्हपत्यस्तस्यैश्च-र्यगुणयोगेन यज्ञसाधनत्वेन मुख्येन्द्रसदृशत्वात् ।   तत्र पूर्वन्यायेन शीघ्रप्रतीत्या मुख्येन्द्र मन्त्रेण प्रकाशिते सति मन्त्रब्राह्मणयोर्विसंवादं वारयितुं गार्हपत्यशब्देन मुख्येन्द्रो गार्हपत्यसमीपदेशो वा लक्षणीय इति प्राप्ते ब्रूमः—इन्द्रगार्हपत्ययोरन्यतरस्य गौणत्वेऽऽवश्यंभाविनि सति ब्राह्मणवाक्यस्य विधायकत्वादप्राप्तार्थत्वेन विधौ लक्षयति ।   ततो गार्हपत्यप्रकाशने समर्थं मन्त्रमैन्द्र्येति तृतीयाश्रुतिर्बह्न्युपस्थाने विनियुङ्क्ते ।।  

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे द्वितीयप्रपाठके  पञ्चमोऽनुवाकः ।।   ५ ।।  

 ## अनुवाकः ६ कृष्टायां भुवि ओषधिवापः

 अनुष्टुप ,  ९ बृहती , अगनिर्ऋषिः
## चतुर्थकाण्डे द्वितीयप्रपाठके षष्ठोऽनुवाकः


### मन्त्रः
या जा॒ता ओष॑धयो दे॒वेभ्य॑स्त्रियु॒गम्पु॒रा ।  
मन्दा॑मि ब॒भ्रूणा॑महꣳ श॒तन्धामा॑नि स॒प्त च॑ ।  

#### टीका
१९११ (अथ चतुर्थकाण्डे द्वितीयप्रपाठके षष्ठोऽनुवाकः )।
पञ्चमेऽनुवाकेऽग्निक्षेत्रकर्षणमुक्तम् ।   अथ षष्ठ ओषधिवापो विधीयते ।  
कल्पः—“या जाता ओषधय इति चतुर्दशभिरोवधीर्वपति” इति ।  
तत्र प्रथमामाह–  या जाता इति।   युगशब्दः कालवाची ।   त्रियुगं वर्षाः शरद्वसन्त इति कालत्रयमुद्दिश्य पुरा सृष्ट्यादौ देवेभ्यः सकाशाद्या ओषधय उत्पन्ना बभ्रूणां प्राणिभ-रणसमर्थानां परिपपाकेन (ण) पिङ्गलवर्णानां वा तासामोषधीनां शतं धामानि शतसं-ख्याकाञ्जातिभेदान्सप्त च विशेषाकारेण ग्राम्यानारण्यांश्च सप्त धान्यमेदानवेक्ष्य मन्दामि हृष्यामि ।   
### मन्त्रः
श॒तव्ँवो॑ अम्ब॒ धामा॑नि स॒हस्र॑मु॒त वो॒ रुहः॑ ।  
अथा॑ शतक्रत्वो यू॒यमि॒मम्मे॑ अग॒दङ्कृ॑त ।  
#### टीका
अथ द्वितीयामाह— शतं वो अम्बेति ।   हेऽम्ब मातृस्थानीया ओषधयो वो युष्माकं धामानि जातिभेदाः क्षेत्राणि वा शतं सन्ति ।   उतापि च वो युष्माकं रुहः प्ररोहा अङ्कुराश्च सहस्रं सन्ति ।   सहस्रमित्यासामपरिमितत्वमुपलक्ष्यते ।   अथैवं बहुभेदोपेतत्वे सति शतसंख्याकाः क्रतवो याभिर्युष्माभिर्निष्पाद्यन्ते तादृश्यः शतक्रत्वे यूयं मे मदीयमिमं यजमानमगदं कृत क्षुत्पिपासादिरोगरहितं कुरूत ।  
### मन्त्रः

पुष्पा॑वतीᳶ प्र॒सूव॑तीᳶ फ॒लिनी॑रफ॒ला उ॒त ।  
अश्वा॑ इव स॒जित्व॑रीर्वी॒रुध॑ᳶ पारयि॒ष्णवः॑ ।
#### टीका
अथ तृतीयामाह– पुष्पावतीरिति ।   अत्रौषधयो नानाविधैर्विशेषणैः प्रशस्यन्ते ।   पुष्पावतीः काश्चिदोषधयः पुष्पमात्रपर्यवसायिन्यो न तु फलन्ति ।   प्रसूवतीरन्या ओषधयः पुष्पपूर्व-कफलोत्पत्तिस्थायिन्यः ।   फलिनीरपराः काश्चिदोषधयः पुष्पं विना केवलेन फलेन युक्ताः।   उतामि चाफला अन्याः काश्चिदोषधयः फलेन तद्धेतुपुष्पेण च   १९१४ विरहिताः।   तदेतत्सर्वं लोकसिद्ध्यनुसारेणोदाहरणीयम् ।   वीरुधः काश्चिदोषधयो लता-रूपाः, पारयिष्णवः फलपाकान्तत्वं परित्यज्य पारं बहुसंवत्सरावसानं प्राप्तुं शीलं यासां तास्तथाविधाः।   तद्यथा-नागवल्लीप्रभूतय एताः सर्वा ओषधयोऽश्वा इव सजित्वरीः ।   यथाऽश्वा युद्धे बहवः सह शीध्रं गत्वा जयशीला भवन्ति, एवमोषधयोऽपि बह्व्यः सहोत्पन्नाः फलपर्यन्तलक्षणजयशीला भवन्ति ।   
### मन्त्रः
ओष॑धी॒रिति॑ मातर॒स्तद्वो॑ देवी॒रुप॑ ब्रुवे ।  
रपाꣳ॑सि विघ्न॒तीरि॑त॒ रपः॑ [24]  चा॒तय॑मानाः ।
#### टीका
अथ चतुर्थीमाह– ओषधीरितीति ।   हे मातरो मातृसमाना देवीर्देव्यः।   इतिशब्दोऽत्र हेत्वर्थे वर्तते ।   यस्मादोषधीर्युयमोषधयस्तत्तस्माद्वो युष्मानुपब्रुवे प्रार्थये ।   ओषो दाहः फल-पाको धीयते स्थाप्यते यासु ता ओषधयः ।   अतो युष्मान्प्रति प्रार्थनमुचितमित्यर्थः ।   कथं प्रार्थनमिति तदुच्यते-रपांसि विघ्नतीः पापानि विनाशयन्त्यो रपश्चातयमानाः पापफलं दुःखमपि विनाशयन्त्य इत प्राप्नुत।  

### मन्त्रः
अ॒श्व॒त्थे वो॑ नि॒षद॑नम्प॒र्णे वो॑ वस॒तिᳵ कृ॒ता ।  
गो॒भाज॒ इत्किला॑सथ॒ यथ्स॒नव॑थ॒ पूरु॑षम् ।  
#### टीका
अथ पञ्चमीमाह– अश्वत्थे व इति ।   हे ओषधिदेवता वो युष्माकमश्वत्थे निषदनं पर्णे पला-शवृक्षे वो युष्माक वसतिः कृता निवासकारणं गृहं कृतम् ।   देवताधिष्ठतत्वादेव लोके-ऽश्वत्थवृक्षः प्रदक्षिणनस्कारादिभिः पूज्यते ।   पलाशवृक्षश्चेघ्मादिरूपेण कर्म साधनं संपन्नः ।   ईदृश्योऽपि यूयं गोभाज इद्भवदीयस्थावररूपेण भूमिभाज एव भूत्वाऽसथ किल स्थिता इत्येतल्लोके प्रसिद्धम् ।   तत्किमर्थमिति तदुच्यते-यद्यस्मात्कारणात्पूरुषं मनुष्यं सनवथान्नदानेन पोषयथ तस्मादेवं स्थावररूपावस्थानमित्यर्थः ।   
### मन्त्रः
यद॒हव्ँवा॒जय॑न्नि॒मा ओष॑धी॒र्हस्त॑ आद॒धे ।  
आ॒त्मा यख्ष्म॑स्य नश्यति पु॒रा जी॑व॒गृभो॑ यथा ।  
#### टीका
अथ षष्ठीमाह— यदहं वाजयन्निति ।   यद्यदाऽहं वाजयन्नन्नमिच्छन्निमा ओषधीर्हस्त आदधामि तदानीमेव यक्ष्मस्य क्षुधादिरोगस्याऽऽत्मा स्वरूपं पुरा नश्यति भोजनात्प्रगेव नष्टसदृशो भवति ।   तत्र दृष्टान्तः—यथा लोके जीवगृभो धीवरैर्जीवस्य शशादेर्ग्रहणात्पुरा भीतः शशः कर्णाभ्यां नेत्रे पिधाय भूमिसंश्लिष्टो मृत इव तिष्ठति तद्वत्।   
### मन्त्रः
यदोष॑धयस्स॒ङ्गच्छ॑न्ते॒ राजा॑न॒स्समि॑ताविव ।  
विप्र॒स्स उ॑च्यते भि॒षग्र॑ख्षो॒हामी॑व॒चात॑नः ।  
#### टीका
अथ सप्तमीमाह– यदोषधय इति ।   यद्यदौषधयः सर्वाः संगच्छन्ते फलदानाय क्षेत्रसंगता  १९१५ भवन्ति, तत्र दृष्टान्तः—राजानः समिताविव, यथा युद्धे प्रतिपक्षिणः सेनां जेतुं परस्परमनुकूला राजानः संगच्छन्ते तद्वत् ।   तदानीं संगतास्वोषधीषु विप्रो मेधावी सरवीर्यभावनाभिज्ञो यः पुरुषः स भिषगुच्यते क्षुधादिरोगचिकित्सक इत्यभिधीयते ।   कथं भिषक्त्वमिति तदुच्यते—रक्षोहा पक्वाभिरेताभिः पुसेडाशं राक्षोघ्नं कृत्वा रक्षसां हन्ता तदुपद्रवरूपं रोगं विनाशयति ।   अमीवचातन ओषधिजन्यपथ्यादिभिरमीवान्रोगां-श्चातयति विनाशयतीत्यमीवचातनः ।  
### मन्त्रः
निष्कृ॑ति॒र्नाम॑ वो मा॒ताथा॑ यू॒यꣵ स्थ॒ सङ्कृ॑तीः ।  
स॒राᳶ प॑त॒त्रिणीः᳚ [25]  स्थ॒न॒ यदा॒मय॑ति॒ निष्कृ॑त ।
#### टीका
अथाष्टमीमाह— निष्कृतिर्नामेति ।   हे ओषधयो वो युष्माकं निष्कृतिर्नाम क्षुधादिविनाशन-मव माता मातृवदुत्पत्तिनिमित्तं क्षुदादिकं निवारयितुमेव हि भवतीनामुत्पत्तिः ।   अथैवं सति यूयं संकृतीः स्थ सम्यक्स्वकार्ये क्षमा भवत ।   सराः क्षुदादीनामपवारयित्र्यः पतत्रि-णीः पतत्त्रं पत्रं तस्मात्प्रत्यागमनं तेनाऽऽगमनेनोपेताः स्थन भक्त ।   यत्क्षुदादिकमामयति रोगवद्वाधते तन्निष्कृत विनाशयत ।   

### मन्त्रः

अ॒न्या वो॑ अ॒न्याम॑वत्व॒न्यान्यस्या॒ उपा॑वत ।  
तास्सर्वा॒ ओष॑धयस्सव्ँविदा॒ना इ॒दम्मे॒ प्राव॑ता॒ वचः॑ ।
#### टीका
अथ नवमीमाह— अन्या व इति ।   हे ओषधयो वो युष्माकं मध्येऽन्या काचिदोषधिव्यक्तिर-न्यामितरामोषधिव्यक्तिमवतु रक्षतु ।   तथा रक्षिता साऽन्याऽप्यन्यस्या रक्षिकाया उपावत समीपमागत्य तामप्यवतु ।   संभूयकारित्वात्परल्पररक्षकत्वमुचितम् ।   तथाविधाः सर्वा हे ओषधयः संविदानाः परस्परमैकमत्यं गता इदं मे मदीयं वचो वाक्यं प्रार्थनारूपं प्रावत प्रकर्षेण रक्षत ।   
### मन्त्रः
उच्छुष्मा॒ ओष॑धीना॒ङ्गावो॑ गो॒ष्ठादि॑वेरते ।  
धनꣳ॑ सनि॒ष्यन्ती॑नामा॒त्मान॒न्तव॑ पूरुष ।  
#### टीका
अथ दशमीमाह— उच्छुष्मा इति ।   ओषधीनां शुष्मास्तदु भोगजन्या बलविशेषा उदीरत उद्ग- गच्छन्ति ।   तत्र दृष्टान्तः-गावो गोष्ठादिव, यथा गांवो निवासस्थानाद्गृहादरण्यदेशं प्रत्यु-द्गच्छन्ति तद्वत्।   कीदृशीनामोषधीनां पूरुष तवाऽऽत्मानं धनं सनिष्यन्तीनां हे यजमान त्वदीयं शरीरं धनमिव दातुमिच्छन्तीनां यथा धनं दास्यन्ति एवमोषधयोऽपि त्वदीयशरी-राकारेण परिणता शरीरं दास्यन्तीत्यर्थः ।  
### मन्त्रः
अति॒ विश्वाः᳚ परि॒ष्ठास्स्ते॒न इ॑व व्र॒जम॑क्रमुः ।  
ओष॑धय॒ᳶ प्राचु॑च्यवु॒र्यत्किञ्च॑ त॒नुवा॒ꣳ॒ रपः॑ ।  
#### टीका
अथैकादशीमाह—  १९१६ अति विश्वा इति ।   परिष्ठाः शरीरस्योपरि स्थिता उदरमध्ये प्रविष्टा विश्वाः सर्वा ओषधयोऽत्यजीर्णादिदोषमतिलङ्घ्याक्रमुः क्रान्ता देहे व्याप्ता इत्यर्थः ।   तत्र दृष्टान्तः—स्तेन इव व्रज्रं, यथा रात्रौ गुप्तचोरो गोष्ठं प्रविश्य गामपहर्तुं सावधानो गोशालयां[लां] सर्वतो व्याप्नोति तद्वत् ।   तनुवां शरीराणां संबन्धि यक्तिंच रपो स्वरशिरोव्याधिगुल्मातिसारादिरूपं पापफलं यत्किंचिदस्ति तत्सर्वमोषधयः प्राचुच्यवुर्वि-नाशितवत्यः ।  
### मन्त्रः

याः [26]  त॒ आ॒त॒स्थुरा॒त्मान॒य्ँया आ॑विवि॒शुᳶ परु॑ᳶपरुः ।  
तास्ते॒ यख्ष्म॒व्ँवि बा॑धन्तामु॒ग्रो म॑ध्यम॒शीरि॑व ।
#### टीका
अथ द्वादशीमाह— यास्त इति ।   हे यजमान ते तवाऽऽत्मानं शरीरं या ओषधय आतस्थु-राक्रम्य तिष्ठन्ति, या ओषधयः परुःपरुराविविशू रसरूपेण तत्तत्पर्व प्रविष्टवत्यस्ताः सर्वास्ते तव यक्ष्मं रोगं विबाधन्तां विशेषेण नाशयन्तु ।   तत्र दृष्टान्तः—मध्यमशीरिव, मध्यमेन स्वकीयपरकीयपक्षपातरहितेन शास्त्रीयमार्गेण शेते वर्तत इति मध्यमशीः तादृशो राजा दुष्टान्त्पत्युग्रो भूत्वा यथा विनाशयति तद्वत् ।   
### मन्त्रः
सा॒कय्ँय॑ख्ष्म॒ प्र प॑त श्ये॒नेन॑ किकिदी॒विना᳚ ।  
सा॒कव्ँवात॑स्य॒ ध्राज्या॑ सा॒कन्न॑श्य नि॒हाक॑या ।  
#### टीका
अथ त्रयोदशीमाह— साकं यक्ष्मेति ।   श्लेष्मावरुद्धकण्ठजन्यध्वनेरनुकरणार्थोऽयं किकिशब्दस्तेन किकिना ध्वनिविशेषेण दीव्यति व्यवहरतीति रोगविशेषः किकिदीविः ।   स च श्लेष्म-जन्यः श्येनवत्तीव्रतरत्वात्पित्तजान्यो रोगः श्येनः ।   हे यक्ष्म राजयक्ष्मादिरोग त्वं पित्त-जन्येन श्लेष्मजन्येन च रोगेण साकं प्रपत प्रकर्षेज नष्टो भव ।   तथा यया पीडया निह-तोऽस्मि हा कष्टमिति शब्दं करोमि सा निहाका तया सह नष्टो भव ।  
### मन्त्रः

अ॒श्वा॒व॒तीꣳ सो॑मव॒तीमू॒र्जय॑न्ती॒मुदो॑जसम् ।  
आ वि॑थ्सि॒ सर्वा॒ ओष॑धीर॒स्मा अ॑रि॒ष्टता॑तये ।  
#### टीका
अथ चतुर्दशीमाह— अश्वावतीमिति ।   काचि॑दोषधिजातिरश्वावती, अश्वा अस्यां सन्तित्यश्वा वती, ओषधिसमृद्धौ सत्यां धनद्वारेणाश्वा लभ्यन्त इत्यर्थः ।   अन्या काचिदो षधिजातिः सोमवती सोमयागोऽस्यामस्तीति सोमवती, धान्यसमृद्धौ सत्यां सोमयागः कर्तुं शक्यत इत्यर्थः ।   अपरोर्जयन्ती, ऊर्ज बलं प्राणचेष्टां वा करोतीत्यर्थः ।   अन्या जातिरुदोजाः, उत्कृष्टयोजोऽष्टमधातुरूपं यस्याः सोदोजाः अन्नद्वारेण शरीरधातून्पोषयतीत्यर्थः ।   ताः सर्वा ओषधीरहमावित्सि लब्धवानस्मि ।   किमर्थम् ।   अस्मा अरिष्टतातये अरिष्टस्य ता-तिररिष्टतातिः ।   अस्य यजमानस्य हिंसाराहित्ययेत्यर्थः ।     १९१७ तदेवमोषधिवापार्था ऋचश्चतुर्दशाऽऽम्नाताः ।  

### मन्त्रः
याᳶ फ॒लिनी॒र्या अ॑फ॒ला अ॑पु॒ष्पा याश्च॑ पु॒ष्पिणीः᳚ ।  
बृह॒स्पति॑प्रसूता॒स्ता नो॑ मुञ्च॒न्त्वꣳह॑सः ।  
#### टीका
अथात्रैव विकल्पिताः षडृच आम्नायन्ते ।   तत्र प्रथमामाह— या फलिनीरिति ।   या ओषधयः फलयुक्ता याः फलरहिता याश्च पुष्प रहिता याश्च पुष्पयुक्तास्ताः सर्वा बृहस्पतिप्रसूताः सत्यो नोऽस्मानंहसः पापान्मोचयन्तु ।  
### मन्त्रः

याः [27]  ओष॑धय॒स्सोम॑राज्ञी॒ᳶ प्रवि॑ष्टाᳶ पृथि॒वीमनु॑ ।  
तासा॒न्त्वम॑स्युत्त॒मा प्र णो॑ जी॒वात॑वे सुव ।  
#### टीका

अथ द्वितीयामाह— या ओषधय इति ।   सोमो राजा यासां ताः सोमराऽयस्तादृश्यो या ओष-धयः पृथिवीमनु प्रविष्टास्तासां मध्य इदानीमुप्यमाने हे ओषधे त्वमुत्तमाऽसि ।   अतो नोऽस्माञ्जीवातवे जीवनौषधाय प्रसुव प्रकर्षेण प्रेरय ।    
### मन्त्रः

अ॒व॒पत॑न्तीरवदन्दि॒व ओष॑धय॒ᳶ परि॑ ।  
यञ्जी॒वम॒श्ञवा॑महै॒ न स रि॑ष्याति॒ पूरु॑षः ।  
#### टीका
अथ तृतीयामाह— अवपतन्तीरिति ।   द्युरोकात्पतन्तो वृष्टिबिन्दव ओषधिरूपेणोत्वद्यन्ते ।   तथा चाग्निहोत्रब्राह्मणे समाम्नायते– “यावन्तः स्तोका अवापद्यन्त ।   तावतीरोषधयो-ऽजायन्त” इति ।   अत्रापि दिवः परि स्वर्गस्योऽपरितनप्रदेशादवपतन्तीरधस्ताद्भूमौ पतन्त्य ओषधयोऽवदन्नेतद्ववचनमुक्तवत्यः ।   कीदृशं वचनमिति तदुच्यते—यं जीवमश्नवामहै व्याप्नुमः स पुरुषो न रिष्याति नैव विनश्यति ।
### मन्त्रः
याश्चे॒दमु॑पशृ॒ण्वन्ति॒ याश्च॑ दू॒रम्परा॑गताः ।  
इ॒ह स॒ङ्गत्य॒ तास्सर्वा॑ अस्मै॒ सन्द॑त्त भेष॒जम् ।  
#### टीका
अथ चतुर्थीमाह— याश्चेदमिति ।   याश्चौषधिदेवता इदं मदीयं प्रार्थनमुपशृणवन्ति, याश्चा न्या ओषधिदेवता इह कर्मणि संगता भूत्वाऽस्मै यजमानाय भेषजं संदत्त क्षुदादिरोगचिकि-त्सां सम्यक्कुरुत ।  
### मन्त्रः

मा वो॑ रिषत्खनि॒ता यस्मै॑ चा॒हङ्खना॑मि वः ।  
द्वि॒पच्चतु॑ष्पद॒स्माक॒ꣳ॒ सर्व॑म॒स्त्वना॑तुरम् ।  
#### टीका
अथ पञ्चमीमाह— मा वो रिषादमिति ।   हे ओषधयो वो युष्माकं खनिता चिकित्सायै युष्मदीयं मूलं ग्रहीतुं खननस्य कर्ता मा रिषन्मा विनश्यतु ।   अहं च यस्मै रुग्णाय चिकित्सार्थं खनामि युष्मन्मूलं ग्रहीतुं खननं करोमि सोऽपि मा विनश्यतु ।   किं वहुनाऽस्माकं संब-न्धि यद्द्विपच्चतुष्पाद्वा प्राणिजातं युष्मदुपजीवति तत्सर्वमनातुरं रोगरहितमस्तु ।   
### मन्त्रः
ओष॑धय॒स्सव्ँव॑दन्ते॒ सोमे॑न स॒ह राज्ञा᳚ ।  
यस्मै॑ क॒रोति॑ ब्राह्म॒णस्तꣳ रा॑जन्पारयामसि ॥ [28]  
#### टीका
अथ षष्ठीमाह— ओषधय इति ।   ओषधय ओषधिदेवताः स्वकीयेन स्वामिना सोमेन राज्ञा   १९१८ सह संवादं कुर्वन्ति ।   कथं संवाद इति तदुच्यते-यस्मै रुग्णाय चिकित्सास्मदीयमूलादिना ब्राह्मणः करोति, हे राजंस्तमातुरं वयं पारयामसि व्याधेरुत्तारयामः ।   एतैर्मन्त्रैः साध्यमो-षधिवापं विधत्ते— “ओषधीर्वपति ब्रह्मणाऽन्नमव रुन्धेऽर्केऽर्कश्चीयते” [सं. का. ५ प्र. २ अ. ५] इति।  
ब्रह्मणौषधिवापहेतुभूतमन्त्रसामर्थ्येनान्नं व्याप्नोति ।   किंचैवं सत्यर्केऽर्चनीये स्थानेऽर्कोऽर्चनीयोऽग्निश्चितो भवति ।   मन्त्रसंख्यां विधत्ते— “चतुर्दशभिर्वपति सप्त ग्राम्या ओषधयः सप्ताऽऽरण्या उभयीषामवरुद्ध्या अन्नस्यान्नस्य वपत्यन्नस्यान्नस्यावरुद्ध्यै” [सं. का. ५ प्र. २ अ. ५] इति।  
तिलमाषव्रीहियवाः प्रियङ्ग्वणवो गोधूमाश्चेति सप्त ग्राम्या ओषधयः ।   वेणु श्यामाकनीवारजर्तिला गवीधुका मर्कटका गार्मुताश्चेति सप्ताऽऽरण्या ओषधयः।   नाना-विघस्यान्नस्य बीजवापेन नानाविधमन्नमाप्नोति ।  
यदुक्तं सूत्रकारेण “सप्त ग्राम्याः कृष्टे सप्ताऽऽरण्या अकृष्टे” इति ।   तत्र ग्राम्याणां देशविशेषं विधत्ते— “कृष्टे वपति कृष्टे ह्योषधयः प्रतितिष्ठन्ति” [सं. का. ५ प्र. २ अ. ५] इति।  
कृष्टे देशे वपति ग्राम्या इति शेषः ।   मूलानां सर्वतः प्रसरणे दृढावस्थानां प्रतिष्ठा ।  
एकैकस्यां सीतायां मूलमारभ्याग्रपर्यन्तमनुगतं वपनं विधत्ते— “अनुसीतं वपति प्रजात्यै” [सं. का. ५ प्र. २ अ. ५] इति।  
प्रभूतत्वेनोत्पत्तिः प्रजातिः ।   सर्वास्वपि सीतासु व्रीजावापं विधत्ते— “द्वादशसु सीतासु वपति द्वादश मासाः संवत्सरः संवत्सरेणवास्मा अन्नं पचति” [सं. का. ५ प्र. २ अ. ५] इति।  
यदुक्तं सूत्रकारेण—“यामोषधिं नाधिगच्छेत्तस्याः स्थाने यवान्मधुमिश्रान्व-पेदुप्ता मेऽसीति वा मनसा ध्यायेदधिगतायां यः प्रथम इघ्म आगच्छेत्तस्मिन्ने-  १९१९ नामुपसंनह्येह्ये वनस्पतीनां फलग्रहयस्तामिध्य उपसंनह्य प्रोक्षेत्” इति, तदिदं वनस्पति-प्रोक्षणं विधत्ते— “यदग्निचिदनवरुद्धस्याश्नीयादवरुद्धेन व्यृध्येत ये वनस्पतीनां फलग्रहय स्तानिऽध्येपि प्रोक्षेदनवरुद्धस्यावरुद्धे” [सं. का. ५ प्र. २ अ. ५] इति।  
यदयमग्निचित्पुरुषोऽनवरुद्धस्य सीतास्वनुप्तस्य द्रव्यास्यान्नमश्नीयात्तदानीम-वरुद्धेन सीतासूप्तेन धान्येनापि वियुक्तो भवेत् ।   अतोऽत्रानुप्तस्याप्युप्तत्वसिद्धये वनस्प-तीनां मध्ये ये पुष्पमन्तरेण फलं गृह्णन्त्युदुम्बरादयस्तानप्यादायेध्येन सह संनह्य प्रोक्षणं कुर्यात् ।   ततः सर्वमपि भक्ष्यजातमस्यात्ररुद्धमेव भवति ।   

अत्र विनियोगसंग्रहः—
“या जा ग्राम्यास्तथाऽऽरण्याः कृष्टाकृष्टभुवोर्वपेत् ।  
चतुर्दशभिरन्यास्तु षडत्रैव विकल्पिताः ।।  
अत्र मीमांसा।  
दशमाध्यायस्य पञ्चमपादे चिन्तितम्—
धूनने वपने चाग्नौ सप्त चोक्ताश्चदुर्दश ।  
किमाद्यारभ्भनियमः किंवाऽऽरम्भो निजेच्छया ।।  
कपालवत्क्रमः प्राप्तः केचित्प्रकरणोदिताः ।  
व्यर्थाः स्युस्तेन मन्त्राणामारम्भोऽत्र विकल्पितः ।।  
अग्निचयने मन्त्रा आधूननार्था आवपनार्थाश्च बहवः पठिताः ।   प्रयोगे तु तदेकदेशसंख्याऽनिहिता “सप्तभिराधूनोति, चतुर्दशभिरावपति” इति ।   तत्र प्रथमा-धिकराणोक्तकपालसामिधेनीन्यायेन प्रथमपठितस्यैव मन्त्रस्योपक्रमः प्राप्नोति।   तदयुक्तम्।   कुतः ।   यथोक्तसंख्यातिरिक्तानां प्रकरणपठितानां मन्त्राणां वैयर्थ्यप्रसङ्गात् ।   तस्मात्प्र-करणेन क्रमं बाधित्वा निजेच्छयैव प्रथममन्यं बोपक्रम्य विहितसंख्या पूरणीया ।।  
 १९२० इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे द्वितीयप्रपाठके  षष्ठोऽनुवाकः ।।   ६ ।।  


## अनुवाकः लोष्टक्षेपादिकम्
१, ४, १३   त्रिष्टुप्,
५-८ विष्टारपङ्क्तिः
६,७ , १०  सतोबृहती ,
९ उपरिष्ठात् ज्योतिः
३, १२ गायत्री
२ उष्णिक्
 अग्निर्ऋषिः ।

## चतुर्थकाण्डे द्वितीयप्रपाठके सप्तमोऽनुवाकः
### मन्त्रः

मा नो॑ हिꣳसीज्जनि॒ता यᳶ पृ॑थि॒व्या यो वा॒ दिवꣳ॑ स॒त्यध॑र्मा ज॒जान॑ ।  
यश्चा॒पश्च॒न्द्रा बृ॑ह॒तीर्ज॒जान॒ कस्मै॑ दे॒वाय॑ ह॒विषा॑ विधेम ।  
#### टीका

(अथ चतुर्थकाण्डे द्वितीयप्रपाठके सप्तमोऽनुवाकः)।  
षष्ठोऽनुवाक ओषधिवापोऽभिहितः ।   अथ सप्तमे लोष्टक्षेपादिकमभि-धीयते।    
कल्पः “मा नो हिꣳसीज्जनिता यः पृथिव्या इति चतुसृभिर्दिग्भ्यो लोष्ठान्त्समस्यति येऽन्तर्विधाद्वहिर्विधमापन्ना भवन्ति” इति।  
 १९२२ कर्षणे ये लोष्टाः परिमितक्षेत्राद्वहिः पतन्ति तान्पुनरन्तः पातयोदित्यर्थः ।    तत्र प्रथमामाह— मा नो हिꣳसीदिति ।   यः प्रजापतिः पृथिव्या जनितोत्पादको यो वाप्रजा-पतिः सत्यधर्माऽवितथधारणशक्तिः सन्दिवं जजानोत्पादयामास ।   पुनरपि यः प्रजा-पतिश्चन्द्रा आह्लादकारिणीर्बृहतीर्बहुला अपो जजानोत्पादयामास, तादृशः प्रजा-पतिर्नोऽस्मान्मा हिंसीत् ।   तादृशाय कस्मै प्रजापतये हविषा विधेम परिचरेम ।  
### मन्त्रः
अ॒भ्याव॑र्तस्व पृथिवि य॒ज्ञेन॒ पय॑सा स॒ह ।  
व॒पान्ते॑ अ॒ग्निरि॑षि॒तोऽव॑ सर्पतु ।  
#### टीका
अथ द्वितीयामाह— अभ्यावर्तस्वेति ।   हे पृथिवि यज्ञेनानुष्ठातव्येन पयसा च तत्फलभूतेन सहा-भ्यावर्तस्वास्मदाभिमुख्येनाऽऽगच्छ ।   इषित इच्छावानाग्निस्ते वपां त्वदीयवपासदृशमिमं प्रदेशभवसर्पतु प्राप्नोतु ।   

### मन्त्रः
अग्ने॒ यत्ते॑ शु॒क्रय्ँयच्च॒न्द्रय्ँयत्पू॒तय्ँयद्य॒ज्ञिय᳚म् ।  
तद्दे॒वेभ्यो॑ भरामसि ।  

#### टीका
अथ तृतीयामाह— अग्ने यत्त इति ।   हेऽग्ने ते त्वदीयं यदङ्गं शुक्रं दीप्तिमत्, यच्चान्यदङ्गं चन्द्रमाह्लादकरं, यदप्यन्यदङ्गं पूतं शुद्धं, यदप्यन्यदङ्गं यज्ञियं यज्ञार्हं, तत्सर्वं लोष्टरूपं देवेभ्यो देवानामर्थे भरामसि संपादयामः ।  
### मन्त्रः
इष॒मूर्ज॑म॒हमि॒त आ [29]  द॒द॒ ऋ॒तस्य॒ धाम्नो॑ अ॒मृत॑स्य॒ योनेः᳚ ।  
आ नो॒ गोषु॑ विश॒त्वौष॑धीषु॒ जहा॑मि से॒दिमनि॑रा॒ममी॑वाम् ।  
#### टीका
अत चतुर्थीमाह— इदभूर्जमिति ।   ऋतस्य यज्ञस्य धाम्नः स्थानभूतादमृतस्य योनेः कारणभूता-दितो देशादिषमन्नरूपभूर्जं रसरूपं लोष्टमाददे स्वी करोमि ।   स लोष्टो नोऽस्मदीयेषु गोष्वाविशत्वागत्य प्रविशतु ।   तथौषधीष्वाविशतु ।   सीदन्त्यत्रेति तेदिर्भूमि [स्ता]मनिरा-मन्नरहिताममीदां रोगयुक्तां जहामि परित्यजामि ।   एतैर्मन्त्रैः साध्यं लोष्टानां क्षेत्रमध्ये स्थापनं विधत्ते— “दिग्भ्यो लोष्टान्त्समस्यति दिशामेव वीर्षमरुध्य दिशां वीर्येऽग्निं चिनुते” (सं. का. ५ प्र. २ अ. ५) इति।  
कर्षणावतरे ये लोष्टा वेणना विमितादाग्निक्षेत्राद्वहिर्दिक्षु पतितास्ताभ्यो दिग्भ्यस्ताल्लोष्टानानीय क्षेत्रे संयोजयेत् ।   तथा सति दिशां सामर्थ्यमस्मिन्क्षेत्रेऽवरुध्य वस्मिन्सामर्थ्येऽग्निं चितवान्भवति ।    चतुर्थमन्त्रे कंचिद्विशेषं विधत्ते—  १९२३ “यं द्विष्याद्यत्र स स्यात्तम्यै दिशो लोष्टमा हरेदिषमूर्जमहमित आ दद इतीषमेवोर्जं तस्यै दिशोऽव रुन्धे क्षोघुको भवति यस्तस्यां दिशि भवति” (सं. का. ५ प्र. २ अ. ५) इति।  
अयमग्निचिद्यं पुरुषं द्विष्यात्स पुरुषो यस्यां दिश्यवतिष्ठेत तस्या दिशो-लोष्टमिषमूर्जमिति मन्त्रेणाऽऽहरेत् ।   तया सति तदीयमन्न रसं च स्वी करोति ।   स्वीकृते सति तस्यां दिशि यो द्वेष्यो भवति वर्तते स द्वेष्यः क्षोधुकः क्षुधां प्राप्तोऽन्नरहितो भवति।  
यदुक्तं सूत्रकारेण “उत्तरवेदिमुपवपति यावानग्निर्व्याधारणान्तं कृत्वा।  ” इति, तदेतद्बिधत्ते— “उत्तरवेदिमुप वपत्युत्तरवेद्याꣳ ह्यग्निश्चीयतेऽथो पशवो वा उत्तरवेदिः पशूनेवाव रून्धेऽथो यज्ञपुरुषोऽनन्तरित्यै” (सं. का. ५ प्र. २ अ. ५) इति।  
प्राकृतेन प्रकारेणोत्तरवेदिं कुर्यात् ।   तस्यामुत्तरवेद्यां पश्चादग्निश्चीयते ।   अपि चोत्तरवेद्याः समीपगतेषु युपेषु पशुबन्धात्वशव एवोत्तरवेदिः ।   पशूनां प्राप्तये भवति ।   अपि च प्रकृतावुत्तरवेदिरूपं यज्ञस्य परुः पर्व तस्यान्तरायो मा भूदित्युत्तरवेदिः कर्तव्या।  
### मन्त्रः
अग्ने॒ तव॒ श्रवो॒ वयो॒ महि॑ भ्राजन्त्य॒र्चयो॑ विभावसो ।  
बृह॑द्भानो॒ शव॑सा॒ वाज॑मु॒क्थ्य॑न्दधा॑सि दा॒शुषे॑ कवे ।  
#### टीका
कल्पः—“अग्ने तव श्रवो वय इति षड्भि सिकता न्युप्य” इति।  
तत्र प्रथमामाह— अग्ने तवेति।   वीयते प्राणिभिरश्यत इति वयोऽन्नम् ।   हेऽग्ने तव श्रवस्त्व-तीयत्वेन श्रूयमाणं वयोऽन्नं महि महदस्ति ।   विभा दीप्तिरेव वसु धनं यस्यासौ विभाव-सुः।   हे विभावसोऽर्चयस्तव दीप्तयो भ्राजन्ति दीप्यन्ते ।   बृहन्तो भानवो यस्यासौ बृह-द्भानुः ।   कविर्विद्वान्यजमानाभिप्रायाभिज्ञः ।   तादृश हेऽग्ने दाशुषे हविर्दत्तवते यजमा-नायोक्थ्यं शस्राद्युपेतयज्ञयोग्यं वाजमन्नं शवसा त्वदीयेन बलेन दधासि ।
### मन्त्रः
इ॒र॒ज्यन्न॑ग्ने प्रथयस्व ज॒न्तुभि॑र॒स्मे रायो॑ अमर्त्य ।  
स द॑र्श॒तस्य॒ वपु॑षो॒ वि रा॑जसि पृ॒णख्षि॑ सान॒सिꣳ र॒यिम् ।  
#### टीका
अथ द्वितीया-माह– इरज्यमिति।  
हेऽमर्त्य मरणरहिताग्ने जन्तुभिः पुरोडाशादिहविःप्रदैः प्राणिभिरिरज्यन्दी-  १९२४ ष्यमानः सन्नस्मे अस्मासु रायो धनानि प्रथयस्व विस्तारय ।   स दर्शतस्य वपुषो दर्शनीयस्य चित्यग्निरूपस्य शरीरस्य मध्ये विराजासे विशेषेण द्रीप्यसे ।   ज्ञानसिं बहुविधदानर्हं रयिं धनं पृणक्षि अस्मदर्थं पूरय ।  
### मन्त्रः
ऊर्जो॑ नपा॒ज्जात॑वेदस्सुश॒स्तिभि॒र्मन्द॑स्व [30]  धी॒तिभि॑र्हि॒तः ।  
त्वे इष॒स्सन्द॑धु॒र्भूरि॑रेतसश्चि॒त्रोत॑यो वा॒मजा॑ताः ।  
#### टीका
अथ तृतीयामाह— उर्जो नपादिति ।   ऊर्जोऽन्नस्य नपादविनाशयिता, तादृश भो जातवेदो धीतिभिर्हितो दीप्तिभिर्युक्तः सन्सुशस्तिभर्मन्दस्व शोभनस्तुतिभिर्हर्ष्यस्व ।   भूरिरेतसः प्रभूतसारा इषोऽन्नरूपा आहुतीस्त्वे त्वयि संदधुर्यजमाना संपादितवन्तः ।   कीदृश यजमानाः, चित्रोतयो विचित्रास्त्वया कृता ऊतयो रक्षा येषां ते चित्रोतयो वामजाता    * वननीये संभजनीये देशे कुले चोत्पन्नाः ।
### मन्त्रः
पा॒व॒कव॑र्चाश्शु॒क्रव॑र्चा॒ अनू॑नवर्चा॒ उदि॑यर्षि भा॒नुना᳚ ।  
पु॒त्रᳶ पि॒तरा॑ वि॒चर॒न्नुपा॑वस्यु॒भे पृ॑णख्षि॒ रोद॑सी ।  
#### टीका
अथ चतुर्थीमाह— पावकवर्चा इति ।   पावकवर्चाः शोधकदीप्तिः शुक्रवर्चा निर्मलदीप्तिः ।   अन्नवर्चाः संपूर्णदीप्तिः ।   ईदृशस्त्वं भानुना भासोदियर्षि उत्कर्षं गच्छसि ।   उभे रोदसी द्यावापृथिव्यौ विचरन्नुपावसि समीपमागत्य रक्षति, पृणक्षि च तयोः संपूर्तिमपि करोषि।   परिचरणे दृष्ठान्तः – पुत्रः पितरा यथा लोके शास्त्रीयमार्गेणानुशिष्टः पुत्रः पितरौ परिचर-ति तद्वत् ।  
### मन्त्रः

ऋ॒तावा॑नम्महि॒षव्ँवि॒श्वच॑र्षणिम॒ग्निꣳ सु॒म्नाय॑ दधिरे पु॒रो जनाः᳚ ।  
श्रुत्क॑र्णꣳ स॒प्रथ॑स्तमन्त्वा गि॒रा दैव्य॒म्मानु॑षा यु॒गा ।  
#### टीका
अथ पञ्चमीमाह— ऋतावानमिति ।   मानुषा जना मुष्यजातियुक्ता जन्तव ऋत्विग्यजमानाः पुरः पूर्वस्मिन्काले युगा गिरा योग्यया स्तुतिरूपया वाचा सुम्राय सुखार्थमग्निमत्र दधिरे स्था-पितवन्तः ।   कीदृशमग्निम ।   ऋतावानं सत्यवन्तं, महिषं महान्तं, विश्व(श्वे)चर्पणयो मनुष्याः परिचारकत्वेन यस्य सन्ति सोऽयं विश्वचर्षणिः (तं), श्रुत्कर्णं शृण्वत्कर्णं, यद्विज्ञाप्यते तत्सद्य एव कर्णेन श्रुत्वा संपादयतीत्यर्थः ।   सप्रथस्तममतिशयेन प्रथासहितं कीर्तिमन्तम् ।   तादृशं त्वामग्निं दैव्यं देवेभ्यो हितं दधिर इत्यन्वयः अथ
### मन्त्रः

नि॒ष्क॒र्तार॑मध्व॒रस्य॒ प्रचे॑तस॒ङ्ख्षय॑न्त॒ꣳ॒ राध॑से म॒हे ।  
रा॒तिम्भृगू॑णामु॒शिज॑ङ्क॒विक्र॑तुम्पृ॒णख्षि॑ सान॒सिम् [31]  र॒यिम् ।  
#### टीका
षष्ठीमाह— निष्कर्तारमिति ।   हेऽग्ने त्वं यजमानं रयिं पृणक्षि संपृक्तं कृणोषि प्रापय-सीत्यर्थः ।   कीदृशं यजमानम् ।   अघ्वरस्य निष्कर्तारं यज्ञस्य निष्पादकम् ।   प्रचेतसं प्रकृष्टचित्तयुक्तं श्रद्धालुमित्यर्थः महे राधसे गहते हविर्लक्षणायान्नाय क्षयन्तं हविर्दातुमिह निवसन्तमित्यर्थः ।   रातिं दातारं, भृमूणां महर्षीणां तपस्विनां मध्य उशिजं कमनीमत्यन्तं तपोयुक्तमित्यर्थः ।   कविक्रतुं कवीनां विदुषामिव *ख पुस्कते ‘वमनीये’ इति पाठो भवितुं युक्त इति टिप्पणी।  
ऋतुः कर्मानुष्ठानं यस्यासौ कविक्रतुस्तं, सर्वमपि कर्तव्यं सम्यग्ज्ञात्वानुतिष्ठती(न्तमि)- त्यर्थः।   सानसिशब्दो यजमानविशेषणं धनविशेषणं वा ।   यजमानपक्षे दानशीलमित्यर्थः।   धनपक्षे संभजनीयमित्यर्थः ।   एतान्मन्त्रान्विनियुङ्क्ते— “अग्ने तव श्रवो वय इति सिकता नि वपत्येतद्वा अग्नेर्वैश्वानरस्य सूक्तꣳ-सूक्तेनैव वैश्वानरमव रुन्धे” (सं. का. ५ प्र. २ अ. ६) इति।  
एतत्षडृचात्मकं वैश्वानरस्य सर्वमनुष्यप्रियस्याग्नेः संबन्धि सूक्तम् ।   अत एतेन सिकतानिवापे सति वैश्वानररूपमग्निं प्राप्नोति ।   सूक्तगतमन्त्रसंख्यां विधत्ते— “षड्भिर्नि वपति पड्वा ऋतवः संवत्सरः संवत्सरोऽग्निर्वैश्वानरः साक्षादेव वैश्वानरमव रुन्धे” [सं. का. ५ प्र. २ अ. ६] इति।  
संवत्सरमुख्यं भूत्वेत्यादौ संवत्सरधारणसंबन्धादग्नेः संवत्सररूपत्वम् ।   ऋतुसंवत्सराव्यबधानेन वैश्वानरं साक्षादेव सर्वथैव प्राप्नोति।  
सूक्तगतास्वृक्षु परस्परविलक्षणं यच्छन्दस्तत्प्रशंसति— “समुद्रं वै नामैतच्छन्दः समुद्रमनुषप्रजाः प्र जायन्ते यदेतेन सिकता मि वपति प्रजानां प्रजननाय” [सं. का. ५ प्र. २ अ. ६] इति।  
यथा समुद्रो बहुल एवमत्रत्यच्छन्दोऽपि बहुविधत्वात्समुद्रमित्युच्यते ।   तथा हि-प्रथमा विस्तारपङ्क्तिर्मध्यमयोः पादयोरेकादशाक्षरत्वात् ।   द्वितीया पदपङ्क्तिरयु-क्पादयोर्द्वादशाक्षरत्वात् ।   यथा द्वितीया तथा तृतीया ।   यथा प्रथमा तथा चतुर्थी ।   उप-रिष्टाज्ज्योतिः पञ्चमी ।   चतुर्थपादस्याष्टाक्षरत्वात् ।   तथा षष्ठी ।   * * अत्र ख. पुस्तके ‘एष च संदर्भो न पिङ्गलसूत्रतद्वृत्त्योः संवादी ।   तत्र हि तृतीयाध्याये ‘विस्तारपङ्क्तिरन्तः।   ४२’ ।   ‘पदपङ्क्तिः पञ्च ।   ४६’  उपरिष्टाज्ज्योतिरन्तेन ।   ५३’ ।   इति सूवत्रयेण,  ‘यदासिजागतौ[ १२ अ. ] पादौमध्ये भवतः, आद्यन्तयो श्च गायत्रौ (८ अ.) तदा विस्तारपङ्क्तिर्नाम ।   पञ्चका इत्यनुवर्तते, यदा पञ्चाक्षरा पञ्च पादा भवन्ति, तदा पदपङ्क्तिर्नाम च्छन्दः ।   यदा चत्वारो गायत्रा पादा भवन्ति, अन्ते च त्रैष्टुभः (११ अ) तदोपरिष्टाज्ज्योतिर्नाम त्रिष्टुब्भवति ।   तथा जगतीत्यनुवर्तनीयं, तेन, अन्तेन जागते-न शेषैश्च गायत्रैश्चतुर्भिरुपरिष्टाज्ज्योतिर्नाम जगती भवति ।   इति तदवृत्त्या चान्यथैव लक्षणानि प्रदर्शितानि ।   एवं द्वितीयातृतीयोः प्रथमाचतुर्थ्योः पञ्चमीतष्ठ्योश्च परस्परं विलक्षणाक्षरसंख्याकतया तुल्यतामिधानमपि न सम्यगिव प्रतिभातीत्यवधेयम्’ ।   इति टिप्पणिका।  
 १९२६ एषं बहुविधत्वाच्छन्दसः समुद्रत्वम् ।   लोके हि समुद्रमनुसृत्य प्रजा उत्पद्यन्ते ।   समुद्रो बहुलस्तथा प्रजा अपि बहुविधाः ।   तथा सति समुद्रसदृशेन च्छन्दसा सिकतानिवापः प्रजानामुत्पत्त्यै संपद्यते ।  


### संयुक्तमन्त्रः
चित॑स्स्थ परि॒चित॑ ऊर्ध्व॒चित॑श्श्रयध्व॒न्तया॑ दे॒वत॑याङ्गिर॒स्वद्ध्रु॒वास्सी॑दत ।
###  मन्त्रः
चित॑स्स्थ , परि॒चित॑ +++(स्थ)+++, ऊर्ध्व॒चित॑ः +++(स्थ)+++ , श्रयध्व॒म् ,
 तया॑ दे॒वत॑याङ्गिर॒स्वद्ध्रु॒वास्सी॑दत ।
 #### टीका
कल्पः—“चितः स्थ परिचित इत्परिमिताभिः शर्कराभिराहवनीयचितेशयतनं परिश्रयति” इति ।   पाठस्तु— चितः स्थेति ।   चीयन्ते भूमौ प्रक्षिप्यन्त इति चित शर्कराः ।   हे शर्करा यूयं चितः स्थ भूमौ प्रक्षिप्ताः स्थ, परिचितः परितः प्रक्षिप्ताः स्थ, ऊर्ध्वचित उपरि प्रक्षिप्ताः स्थ।  
तादृश्यो यूयं श्रयध्वमिमां चितिं सेवध्वम् ।

युष्माकं मध्ये यस्याः शर्कराया या देवता तया सार्धं यूयै घ्रुवाः स्थिराः सत्यः सीदतेह तिष्ठत ।   तत्र दृष्टान्तः—अङ्गिरस्यत, यथाऽङ्गिरसां चयने घ्रुवाः सीदन्ति तद्वत् ।   अनेन मन्त्रेण साध्यं शर्करास्थापनं विधत्ते— “इन्द्रो वृत्राय वज्रं प्राहरत्स त्रेधा व्यभवत्स्फ्यस्तृतीयꣳ रथस्तृतीयं यूपस्तृ-तीयं येऽन्त शरा अशीर्यन्त ताः शर्करा अभवन्तच्छर्कराणाꣳ शर्करत्वं वज्रो वै शर्कराः पशुसग्निर्यच्छर्करामिरग्निं परिमिनोति वज्रेणैवास्मै पशून्परि गृह्णाति तस्माद्वज्रेण पशवः परिगृहीतास्तस्मात्स्थेयानस्थेयसो नोप हरते” (सं. का. ५ प्र. २ अ. ६) इति।  
इन्द्रेण प्रहितो वज्रोऽत्यन्तकठिनं वृत्रशरीरं प्राप्य त्रिधा भग्नोऽभवत् ।   तेषु त्रिषु भागेषु स्फ्य एको भागो रथोऽपरो भागो यूपोऽन्यः ।   तदा वज्रस्यान्तः शीर्णा अवयवा भूमौ पतिताः ।   ता भूमिगताः शर्करा अत्यन्तं दृढाः क्षुद्रपाषाणा अभवन्।   शरैः क्रियन्ते निष्पाद्यन्त इति व्युत्पत्त्या शर्करा इति नाम संपन्नम् ।   अतो वज्र एव शर्कराः अग्निस्तु पशुसाधनत्वात्पशुस्वरूपः ।   अतोऽग्निप्रदेशे शर्कराभिः परिश्रयेत् ।   तथा सति वज्रेणैव साधनेन यजमानार्थं पशून्परिगृह्णाति ।   यस्मादेवं तस्माल्लोकेऽपि वज्रसमानेन करेण पाशाद्विना वा पशवः परिगृहीता भवन्ति ।   यस्मादत्राग्नेर्दार्ढ्याय शर्करापेक्षा न तु शर्कराजामग्न्यपेक्षा तस्माल्लोकेऽपि स्थेयान्स्थिरतरोऽतिप्रबलः पुरुषः कच्चिदपि, अस्थेस्सोऽत्यन्तमस्थिरान्दुर्बलान्पुरुषान्नेपहरते नैवोपाश्रयति ।  
 १९२७ शर्करासु काम्यां संख्यां विधत्ते— “त्रिसप्ताभिः पशुकामस्य परि मिनुयात्सप्त वै शीर्षण्याः प्राणाः प्राणाः पशवः प्राणैरेवास्मै पशूनव रुन्धे” (सं. का. ५ प्र. २ अ. ६) इति।  
त्रीणि सप्तकाने यासां शर्कराणां तास्त्रिसप्ताः, नाभिरेकर्विशतिसंख्याका भिरित्यर्थः ।   परिमिनुयात्परिमित्य स्थापयेत् ।   सप्तसंख्ययां परिच्छिन्नाः शिरो वस्थिता-श्छि(तच्छि)द्रगताः प्राणा स्मर्यन्ते।   तैश्च प्राणैस्तद्यु(र्यु)क्ताः प्राणाः पशवः।   तथा सति सप्तसंख्यया प्राणैरेव युक्तान्पशून्प्रप्नोति ।  
अथान्यां काम्यां संख्यां विधत्ते— त्रिणवाभिर्भ्रातृव्यवतस्रिवृतमेव वज्रꣳ संभृत्य भ्रातृव्याय प्र हरति स्तृत्यै” (सं. का. ५ प्र. २ अ. ६) इति।  
त्रीणि नवकानि यासां तास्रिणवाः सप्तविंशतिसंख्याका इत्यर्थः ।   त्रिणव-संख्योपेतस्त्रिवृत्स्तोमः स्मर्यते ।   तमेव त्रिवृत्स्तोमं वज्रत्वेन संपाद्य भ्रातृव्यव हिंसायै प्रहरति ।   पक्षान्तंर विधत्ते “अपरिमिताभिः परि मिनुयादपरिमितस्यावरुद्ध्यै” (सं. का. ५ प्र. २ अ. ६) इति।  
अथान्वयव्यतिरेकाभ्यां परिश्रयणं दृढी करोति— “यं कामयेतापशुः स्यादित्यपरिमित्य तस्य शर्कराः सिकता व्यूहेदपरिगृहीत एवास्य विषूचीनꣳ रेतः परा सिञ्चत्यपशुरेव भवति यं कामयेत पशुमांन्त्स्यादिति परिमि-त्य तस्य शर्कराः सिकता व्यूहेत्परिगृहीत एवास्मै समीचीनꣳ ।   रेतः सिञ्चति पशुमानेव भवति” (सं. का. ५ प्र. २ अ. ६) इति।  
पूर्वन्युप्तायाः सिकताया व्यूहनं विधास्याति ।   यजमानस्य पशुराहित्यं कान-यमानोऽध्वर्युः परितः शर्करास्थापनमकृत्वैव सिकताप्रसन्रणं कुर्यात् ।   तथा सति परिश्रयणाभावादपरिगृहीत एव स्थाने यजमानस्य रेतो विविधं यथा गच्छति तथा विना-शयति ।   ततोऽयमपशुरेव भवति ।   सोऽयं व्यतिरेकः ।   एतस्माद्विपरीतोऽन्वयः ।   तस्मात्पशुलाभाय शर्करापरिश्रयणपूर्वकमेव सिकताव्यूहनं कर्तव्यमिति तात्पर्यार्थः।  

### मन्त्रः
आ प्या॑यस्व॒ समे॑तु ते वि॒श्वत॑स्सोम॒ वृष्णि॑यम् ।  
भवा॒ वाज॑स्य सङ्ग॒थे ।
#### टीका
१९२८ कल्पः—“आ प्यायस्व समेतु त इति सिकता व्यूहत्युत्तरया त्रिष्टुभा राज-न्यस्य” इति ।   तत्र प्रथममन्त्रमाह— आ प्यायस्वेति ।   हे सोम त्वमाप्यायस्व सर्वतो वर्धयस्य ।   वे तव वृष्णियं रेतो विश्वतः सर्वस्माद्वृष्णियादाहारात्समेतु संप्राप्नोतु ।   वाजस्यान्नस्य संगथे संगमने त्वं निमित्तं भव ।  

  - [ अथ 'रेतस्सौम्येन दधाति' इत्यस्य पुरोनुवाक्या याज्या च - आप्यायस्व सं ते इति गायत्रीत्रिष्टुभौ ॥ एते च 'मा नो हिंसीज्जनिता' इत्यत्र व्याख्यास्येते यत्राम्नेयेते । इह तु प्रतीकग्रह्णमेतयोः । हे सोम आप्यायस्व वर्धस्व । ते तव विश्वतः वृष्णियं वीर्यं समेतु । तत्र आप्यायितस्त्वं वाजस्यान्नस्य क्षीरादेः संगथे संगमने अस्माकं भवेति ॥

  - अथ सौम्यस्य पुरोऽनुवाक्या - आप्यायस्व समेतु त इति गायत्री ॥ इयञ्चाग्निकाण्डे 'मा नो हिंसीत्' इत्यत्र व्याख्यास्यते यत्राम्नायते । हे सोम आप्यायस्व वर्धस्व त्वत्प्रसादात् विश्वतः वृष्ण्यं शुक्लं समेतु समागच्छतु । भव च वाजस्यान्नस्य सङ्गथे सङ्गमनायैवेति ॥

  - अथ पत्नीसंयाजानां याज्यानुवाक्याः - आ प्यायस्वेत्याद्याः ।। 'आ प्यायस्व समेतु ते, संते पयांसि' इति त्रिष्टुभौ 'मा नो हिंसीत्' इत्यत्र व्याख्याते ।

  -  सोमाय वाजिने श्यामाकं चरुं निर्वपेद्यः क्लैब्यात् बिभीयात्' इत्यस्य पुरोनुवाक्या - आप्यायस्वेति गायत्री ॥ इयमग्निकाण्डे व्याख्यास्यते यत्राम्नायते प्रकृतौ हि हीयुः ['मा नो हिंसीः' ] इत्यत्र । इह तु प्रतीकग्रहणम् । हे सोम तव प्रसादात् वृष्णियं वीर्यं विश्वतः समेतु समागच्छताम् । त्वदर्थं च मामाप्यायस्व द्यध्यात् [दध्यादिना] । किञ्च - वाजस्यान्नस्य सङ्गथे सङ्गमनार्थं भवेति ॥ ]

### मन्त्रः
सन्ते॒ पयाꣳ॑सि॒ समु॑ यन्तु॒ वाजा॒स्सव्ँवृष्णि॑यान्यभिमाति॒षाहः॑ ।  
आ॒प्याय॑मानो अ॒मृता॑य सोम दि॒वि श्रवाꣳ॑स्युत्त॒मानि॑ धिष्व ॥ [32]  
#### टीका
अथोत्तरां त्रिष्टुभमाह— सं ते पयाꣳ सीति ।   हे सोम ते तव पयांसि पातव्यानि क्षीरादीनि समु[सं]- यन्तु संप्राप्नुवन्तु ।   तथा वाजा अन्नान्यपि संयन्तु ।   वृष्णियानि रेतांस्यापि संयन्तु ।   कीदृशस्य तव।   अभिमातिषाहः अभिमातिं पाम्मोनं सहते तिरस्करो तीत्यभिमातिषाट् तस्य ।   क्षीरादिसंपत्तौ सत्यां त्वमाप्यायमानो वर्धयमानोऽमृताय यजमानस्यामृतत्वाय देवताभावाय दिवि द्युलोके श्रवांसि श्रोतुं प्रियाण्युत्तमानि विचित्राण्यन्नानि धिष्व धारय संपादयेत्यर्थः ।  
तदेतदृग्द्वयं सामान्याकारेण विनियुङ्के— “सौम्या व्यूहति सोमो वै रेतोधा रेत एव तद्दधाति” [सं. का. ५ प्र. २ अ. ६] इति।  
सोमो देवता यस्यामृचि प्रतीयते सेयमृक्सौमी ।   विश्वतः सोमेत्याद्यायामृ-च्यसौ प्रतीयते ।   अमृताय सोमेत्युत्तरस्यामृचि प्रतीयते ।   तया सौम्मा पूर्वं न्युप्ताः सिकता विविधं प्रसारयेत् ।   तथा सति सोमस्य रेतोधारकत्वात्तन्मत्रनिष्पाद्यव्यूहनेन यजमानो रेतो धारयति ।  
मन्त्रद्वयस्य पुरुषभेदेन व्यवस्थां विधत्ते— “गायत्रिया ब्राह्मणस्य गायत्रो हि ब्राह्मणस्रिष्टुभा राजन्यस्य त्रैष्टुभो हि राजन्यः” (सं. का. ५ प्र. २ अ. ६) इति।  
आ प्यायस्वेति गायत्री ।   सं त इति त्रिष्टप् ।  

  - [ तत्रैव याज्या - सन्त इति त्रिष्टुप् ॥ इमामपि तत्रैव व्याख्यास्यामः, इह तु प्रतीकग्रहणमस्याः । हे सोम तव प्रसादात् पयांसि वाजाः वृष्ण्यानि च मां संगच्छन्तु । अभिमातिषाहः अभिमातिः पाप्मा क्लैब्यहेतुः, तस्याभिभवितुः तव । किञ्च - अमृताय अमृतत्वार्थमाप्यायमानो दिवि श्रवांसि अन्नानि उत्तमानि धिष्व स्थापयेति ॥

  - तत्रैव (सौम्यस्य) याज्या - सं ते पयांसीति त्रिष्टुप् ॥ इयमपि तत्रैवाम्नायते । हे सोम अभिमातीनां पाप्मनामभिभवितुस्तव प्रसादात् पयांसिच वाजाश्च वृष्णियानि च संयन्तु इमं सङ्गच्छन्तु । त्वं चाप्यायमानः दिवि द्युलोके अस्यामृतत्वाय उत्तमानि श्रवांसि अन्नानि धिष्व स्थापयेति ॥

  -  अथ द्वितीया - हे सोम तवाभिमातीनां पाप्मनां हन्तुः पयांसि पातव्यानि क्षीरादीनि संयन्तु संगच्छन्तां, वाजा अन्नानि च संयन्तु, वृष्णियानि वीर्याणि च संयन्तु । ततश्चाप्यायमानः अमरणत्वायास्माकं उत्तमानि श्रेयांसि अन्नानि धिष्व धारय देवार्थमस्मदर्थं वा ॥]


अत्र विनियोगसंग्रहः—
माचतुर्भिः क्षिपेल्लोष्ट नग्नेषट्केन वालुकाः ।  
चित आहवनीयस्य परिक्षिदिति शर्कराः ।।  
आ प्या विप्रस्य सिकता व्यूहेत्सं ते पयांस्यथ ।  
क्षत्त्रियस्य भवेद्व्यूह इति मन्त्रास्त्रयोदश ।।

 १९२९ इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे द्वितीयप्रपाठके  सप्तमोऽनुवाकः ।।   ७ ।।  


## अनुवाकः ८  अशअवाकर्षणपुषअकरपर्णोपधानरुक्मोपधानादि
१-६ त्रिष्टुप्,
७-८ अनुष्टुप् ।
 अग्निर्ऋषिः
## चतुर्थाष्टके द्वितीयप्रपाठकेऽष्टमोऽनुवाकः

### मन्त्रः

अ॒भ्य॑स्था॒द्विश्वा॒ᳶ पृत॑ना॒ अरा॑ती॒स्तद॒ग्निरा॑ह॒ तदु॒ सोम॑ आह ।  
बृह॒स्पति॑स्सवि॒ता तन्म॑ आह पु॒षा मा॑धाथ्सुकृ॒तस्य॑ लो॒के ।  
#### टीका
(अथ चतुर्थाष्टके द्वितीयप्रपाठकेऽष्टमोऽनुवाकः)।  
सप्तमे लोष्टसमसनादिकमुक्तम् ।   अथाष्टमे रुक्माद्युपधानं वक्तव्यम् ।   तत्राऽऽदौ तावदश्वाक्रमणमुच्यते ।  
कल्पः—“प्राञ्चमश्वमभ्यस्थाद्विश्वा इति दक्षिणेन पदा दर्भस्तम्बमाक्रमय्य” इति।   पाठस्तु— अभ्यस्थाद्विश्वा इति ।   अयमश्वो विश्वाः सर्वाः पृतना: प्रतिपक्षसेना अरा-तीर्दातव्यस्यादातृरूपा ।   अभ्यस्थात्पादेनाभिऋम्य तिष्ठतु ।   तदभिऋमणमग्निराहा नुमो-दताम् ।   सोमोऽपि तदाह तदनुमोदताम् ।   बृहस्पतिर्मे मदर्थे तदाह तदनुमन्यताम् ।   तथा सविताऽपि तदनुमन्यताम् ।   पूषा सुकृतस्य लोके फलभूते स्वर्गे माऽधान्मां स्थापयतु ।  

### मन्त्रः
यदक्र॑न्दᳶ प्रथ॒मञ्जाय॑मान उ॒द्यन्थ्स॑मु॒द्रादुत वा॒ पुरी॑षात् ।  
श्ये॒नस्य॑ प॒ख्षा ह॑रि॒णस्य॑ बा॒हू उप॑स्तुत॒ञ्जनि॑म॒ तत्ते॑ अर्वन्न् ।  
#### टीका
कल्पः—“प्रदक्षिणमावर्तयित्वा(र्त्य) यदक्रन्द इति पुनरेवाऽऽक्रमयति” इति।   पाठस्तु—  १९३१ यदक्रन्दः प्रथममिति ।   हेऽर्वन्यद्यस्मात्कारणाज्जायमान उत्पद्यमान एव प्रथममादावक्रन्दः क्रन्दितवानसि अहो अग्न्यादीनामहं साधनमिति महान्तं शब्दम-करोस्तत्तस्मात्कारणाज्जनिमोपस्तुतं ते तव जन्म समीचनिमिति सर्वैरपि स्तुतमासीत्।   जायमानत्वमेव विशदी क्रियते ।   समुद्रादुद्यन्समुद्रोपलक्षितादुदकात्त्वमुत्पद्यमानः, “अप्सु योनिर्वा अश्वः” इति श्रुतेः ।   उत वा पुरीषात्पुरुषात्पुंस्त्वशक्तिसंपन्नान्महतोऽ-श्वादुत्पाद्यमानः ।   जन्मन उपस्तुतत्वे दृष्टान्तोऽयमुच्यते श्येनस्य पक्षा हरिणस्य बाहू ।   उपस्तुतशब्दोऽत्राध्याहर्तव्यः ।   यथा श्येनाख्यस्य पक्षिणः पक्षौ शीघ्रोत्पतनहेतुत्वात्स-र्वैरुपस्तुतौ, यथा वा हरिणस्य मृगस्य बाहू पादौ शीघ्रगमनहेतुत्वादुपस्तुतौ तद्वदि-त्यर्थः।  
उक्तमन्त्रसाध्यमश्वाकमणं विधत्ते—  “शंयुं बार्हस्पत्यं मेधो नोपानमत्सोऽग्निं प्राविशत्सोऽग्नेः कृष्णो रूपं कृत्वोदायत सोऽश्वं प्राविशत्सोऽश्वस्यावान्तरशफोऽभवद्यदश्वमाक्रमयति य एव मेधोऽश्वं प्राविशत्तमेवाव रुन्धे” (सं. का. ५ प्र. २ अ. ६) इति।  
पुरा कदाचिच्छंयुनामानं बृहस्पतिपुत्रं केनापि निमित्तेन मेधो यज्ञपुरुषो न प्राप्तवान् ।   स पुनः शंयुनाऽन्विष्यमाणोऽन्तर्धानादग्निं प्राविशत् ।   तत्राप्यन्वेषणाय शंयावागते सति स यज्ञः कृष्णमृगो भूत्वा तदीयं रूपं साकल्येन कृत्वाऽग्नेः सकाशा-दुदायतोदगच्छत् ।   उद्गत्य च सोऽश्वं प्राविशत् ।   प्रविश्य चाश्वसंबन्धिनः प्रौढशफस्य मध्ये योऽयमवान्तरशफस्तद्रूपोऽभवत् ।   अतोऽश्वमाक्रमयेत् ।   तथा सति यो यज्ञोऽश्वं प्राविशत्तमेव प्राप्नोति ।  
प्रकारान्तरेणाऽऽक्रमणं प्रशंसति— “प्रजापतिनाऽग्निश्चेतव्य इत्याहुः प्राजापत्योऽश्वो यदश्वमाक्रमयति प्रजाप-तिनैवाग्निं चिनुते” [सं. का. ५ प्र. २ अ. ६] इति।  
अयमग्निः प्रजापतिना चेतुं योग्य इत्यभिज्ञा आहुः ।   अश्वस्य प्राजापत्यत्वा-त्तदाक्रमणे सति प्रजापतिनैव चितो भवति ।  

### मन्त्रः
अ॒पाम्पृ॒ष्ठम॑सि॒ योनि॑र॒ग्नेस्स॑मु॒द्रम॒भित॒ᳶ पिन्व॑मानम् ।  
वर्ध॑मानम्म॒हः [33]  आ च॒ पुष्क॑रन्दि॒वो मात्र॑या व॒रिणा प्र॑थस्व ।  
#### टीका
कल्पः—“अपां पृष्ठमसीत्यश्वस्य पदे पुष्करपर्णमुत्तानमुपधाय” इति।  
 १९३२ पाठस्तु— अपां पृष्ठमसीति ।   हे पुष्करपर्ण त्वमपां पृष्ठमसि पृष्ठवदुपरिभागवर्त्यसि ।   तथाऽग्नेर्योनिरसि ।   “त्वामग्ने पुष्करादध्यथर्वा निरमन्थत” इति मन्त्रवर्णात्।   तथा समुद्रमभितः पिन्वमानं समुद्रसमानस्य तटाकजलस्य प्रीतिकरं, वर्धमानमप्सूत्पद्य दिने दिने वृद्धियुक्तं, महो निर्लेपत्वाद्युक्त्या पूजनीयं, पुष्करमग्निनिष्पाद नद्वारा पुष्टिकरम्।   तादृशं त्वं मात्रया परिमाणेन दिवो वरिणाऽऽकाशादप्याधिक्योनाऽऽसमन्तात्प्रथस्व विस्तृतं भव ।  
अनेन मन्त्रेण साध्यं पद्मपत्रोपधानं विधत्ते— “पुष्करपर्णमुप दधाति योनिर्वा अग्नेः पुष्करपर्णꣳ सयोनिमेवाग्निं चिनुते” [सं. का. ५ प्र. २ अ. ६] इति।   तत्र मन्त्रं विनियुङ्क्ते— “अपां पृष्ठमसीत्युप दधात्यपां वा एतत्पृष्ठं यत्पुष्करपर्णꣳ रूपेणैबैनदुप-दधाति” [सं. का. ५ प्र. २ अ. ६] इति।  
रूपेणैव विद्यमानार्थवाचित्वादनुरूपेणैव मन्त्रेणैतत्पुष्करपर्णमुपहितवान्भ-वति ।  

### मन्त्रः

ब्रह्म॑ जज्ञा॒नम्प्र॑थ॒मम्पु॒रस्ता॒द्वि सी॑म॒तस्सु॒रुचो॑ वे॒न आ॑वः ।  
स बु॒ध्निया॑ उप॒मा अ॑स्य वि॒ष्ठास्स॒तश्च॒ योनि॒मस॑तश्च॒ विवः॑ ।  
#### टीका
कल्पः—ब्रह्म जज्ञानमिति पुष्करपर्ण उपरिष्टान्निर्बाधं रुक्ममुपधाय” इति।  
पाठस्तु— ब्रह्म जज्ञानमिति ।   प्रथमं जज्ञानमादावुत्पन्नमिदं रुक्मस्वरूपं ब्रह्म परिवृढ-मत्यन्तं महदित्यर्थः ।   तस्य रुक्मस्य दृष्टान्तत्वेन सूर्यः प्रपञ्च्यते—पुरस्तात्पूर्वस्यां दिश्यवस्थितो वेनः कमनीयः सूर्यः सीमतः सर्वस्यां सीम्नि सुरुचः शोभरश्मीन्विशेषे-णाऽऽवरावृणोत् ।   अस्य रुक्मस्योपमानभूता विष्ठा विशेषेणावस्थिता वुध्निया बुघ्ने मूले पृथिवीरूपे भवाः पदार्थाः ।   तानपि स वेनो विवर्विवृतवान्प्रकाशितवानित्यर्थः ।   सतश्च विद्यमानस्य घटपटादेर्योनिं कारणं मृदादिरूपम सतश्चाविद्यमानस्य नरविषाण-देः कारणं मनुष्यमूर्धादिकमपि विवृतवान् तथावि धेन सूर्येण सदृशोऽयं रुक्मः प्रकाशत इति तात्पर्यार्थः ।   तमिमं मन्त्रं विनियुङ्क्ते—  १९३३ “ब्रह्म जज्ञानमिति रुक्ममुप दधाति ब्रह्ममुखा वै प्रजापतिः प्रजा असृजत ब्रह्ममुखा एव तत्प्रजा यजमानः सृजते” (सं. का. ५ प्र. २ अ. ७) इति।  
ब्रह्म ब्राह्मणजातिर्मुखमुपक्रमो यासां प्रजानां ता ब्रह्ममुखाः।    अस्मिमन्त्रे ब्रह्मपदाभिधेयस्य प्रथमोत्पत्तिवर्णने तात्पर्यं दर्शयति— “ब्रह्म जज्ञानमित्याह तस्माद्ब्राह्मणो मुख्यः” (सं. का. ५ प्र. २ अ. ७) इति।  
यस्मात्क्षत्त्रियादेर्जन्मप्राथम्यमनुपन्यस्य ब्रह्मशब्दार्थस्यैव प्रथमजन्मोपन्यस्यते तस्माल्लोकेऽपि ब्रह्मशब्दार्थो ब्राह्मण एव मुख्यः ।   एतद्वेदनं प्रशंसति— मुख्यो भवति य एवं वेद” (सं. का. ५ प्र. २ अ. ७) इति।  
रुक्मोपधानं प्रशसति— “ब्रह्मवादिनो वदन्ति न पृथिव्यां नान्तरिक्षे न दिव्यग्निश्चेतव्य इति यत्पृ-थिव्यां चिन्वीत पृथिवीꣳ शुचाऽर्पयेद्धौषधयो न वनस्पतयः प्र जायेरन्यदन्तरिक्षे चिन्वीतान्तरिक्षꣳ शुचाऽर्पयेन्न वयाꣳसि प्र जायेरन्यद्दिवि चिन्वीत दिवꣳ शुचाऽर्पयेन्न पर्जन्यो वर्षेद्रुक्ममुप दधात्यमृतं वै हिरण्यममृत एवाग्निं चिनुते प्रजात्यै” [सं. का. ५ प्र. २ अ. ७] इति।  
शुचाऽर्पयेत्संतापेन योजयेत् ।   तस्मिन्संतापे सति लोकत्रये दोषास्तद्व्या-वृत्तये वह्नेराधारत्वेन रुक्ममुपदध्यात् ।   हिरण्यस्याग्निसंपर्केऽपि विनाशाभावात्तस्मि-न्नमृते हिरण्येऽग्निं चितवान्भवति ।   अयमेव रुक्मोपधानविधिरिति यदि स्वीक्रियेत तदानीमेतदनुवादेन पूर्वो मन्त्रमात्रविधिः ।   यदि तु स एव विशिष्टविधिस्तदानीमर्थवाद-संबन्धाय स एवानूद्यात इति द्रष्टव्यम् ।  

### मन्त्रः

हि॒र॒ण्य॒ग॒र्भस्सम॑वर्त॒ताग्रे॑ भू॒तस्य॑ जा॒तᳶ पति॒रेक॑ आसीत् ।  
स दा॑धार पृथि॒वीन्द्यामु॒तेमाङ्कस्मै॑ दे॒वाय॑ ह॒विषा॑ विधेम ।  
#### टीका
कल्पः—“हिरण्यगर्भः समवर्तताग्र इति तस्मिन्हिरण्मयं पुरुषं प्राचीनमुत्तानं दक्षिणेनाऽऽतृण्णं प्राङ्मुखे उपधाय” इति।   पाठस्तु— हिरण्यगर्भ इति ।   हिरण्ये ब्रह्माण्डरुपे गर्भरूपेणावस्थितः प्रजापतिर्हिरण्य-गर्भः ।   स च भूतस्य प्राणिजातस्याग्रे समवर्तत प्राणिजातेत्पत्तेः पूर्वं स्वयं   १९३४ शरीरधारी बभूव ।   स च जात उत्पन्नमात्र एक एवोत्पत्स्यमानस्य सर्वस्य जगतः पतिरासीत् ।   अत एव पृथिवीं द्यां विस्तीर्णां दिवं दाधार धृतवान् ।   उतापि चेमां भूमिं दाधार।   तादृशाय कस्मै प्रजापतिदेवाय हविषा विधेय परिचरेम ।  
एतन्मन्त्रसाध्यं हिरण्यपुरुषोपधानं विधत्ते— “हिरण्मयं पुरुषमुप दधाति यजमानलोकस्य विधृत्यै” (सं. का. ५ प्र. २ अ. ७) इति।  
यजमानलोकस्य, लोकः स्थानं तस्य धारणमनेनोपधानेन भवति ।   देशवि-शेषं विधत्ते— “यदिष्टकाया आतृण्णमनुपध्यात्पशूनां च यजमानस्य च प्राणमपि दध्याद्द-क्षिणतः प्राञ्चमुप दधाति दाधार यजमानलोकं न पशूनां च यजमानस्य च प्राणमपि दधात्यथो खल्विष्टकाया आतृण्णमनूप दधाति प्राणानामुत्सृष्ट्यै” (सं. का. ५ प्र. २ अ. ७) इति।  
इष्टका रुक्मरूपा तस्या आतृण्णं गलबन्धनसूत्रार्थ छिद्रं, यदि तच्छिद्रमनु-पदध्यात, अस्य च्छिद्रस्य पिधानेन पशूनां यजमानस्य च प्राणः पिहितो भवेत्, प्राणसं-चारीच्छद्रस्य पिहितत्वेन श्वासो न निर्गच्छेदित्यर्थः।   तस्मात्तद्दोषपरिहाराय पश्चिमदि-ग्भागे तच्छिद्रमुपेक्ष्य रुक्मरूपाया इष्टकाया दक्षिणस्यां दिशि प्राक्शिरसं पुरुषमवस्था-पयेत्।   एवं च सत्याहवनीयस्य दक्षिणदेशरूपो यो यजमानस्य लोकः स विधृतो भवति।   तच्छिद्रस्यानावृतत्वाद्यजमानस्य पशूनां च प्राणोऽप्यनावृत्तो भवति।   अथो खल्विति पक्षान्तरोपन्यासः।   रुक्मरूपाया इष्टकायाश्छिद्रमनूपलक्ष्यैव पुरुषमुदपध्यात्।    सति हि च्छिद्रे प्राणानामुत्सर्गः संचारो भवति ।  

### मन्त्रः

द्र॒फ्सश्च॑स्कन्द पृथि॒वीमनु॑ [34]  द्यामि॒मञ्च॒ योनि॒मनु॒ यश्च॒ पूर्वः॑ ।  
तृ॒तीय॒य्ँयोनि॒मनु॑ स॒ञ्चर॑न्तन्द्र॒फ्सञ्जु॑हो॒म्यनु॑ स॒प्त होत्राः᳚ ।
#### टीका
कल्पः—“द्रप्सश्चस्कन्दोति पुरुषपभिमृश्य” इति।   पाठस्तु— द्रप्सश्चस्कन्देति ।   द्रव्यान्तरसंघट्टनेन स्फुटितो हिरण्मयपुरुषस्यावयवलेशो द्रप्सः।    स च पृथिवीमनु चस्कन्द पृथिव्यां पतित इत्यर्थः ।   स च द्रप्सो   १९३५ हुतः सन्स्थानत्रयेऽनुसंचरति द्युलोकेऽन्तरिक्षलोके भूलोके च ।   तदेतदभिप्रेत्य स्मर्यते—
अग्नौ प्रास्ताऽऽहुतिः सम्यगादित्यमुपतिष्ठति (ते)।  
आदित्याज्जायते वृष्टिर्वृष्टेरन्नं ततः प्रजाः।।   इति।  
सोऽयमर्थो द्यामित्यादिनाऽभिधीयते ।   द्यामिमं च योनिमनु अन्तरिक्षरूपा-मिमं स्थानमनुसंचरति ।   यश्च पूर्वो यो हि पृथिवीमनु चस्कन्देति पूर्वोक्तः स्थानविशेष-स्तमप्यनुसंचरति ।   तृतीयं योनिं द्यलोकरूपमादित्यस्थानमनुसंचरति, तमिमं त्रिषु स्थानेष्वनुसंचरन्तं द्रप्सं जुहोमि मनसा हुतमिव भावयामि।   कुत्र होमइति तदुच्यते-सम होत्रा इति ।   यस्यां दिशि द्रप्सः पतितस्तद्व्यातिरिक्ता होम योग्यां याः स दिशः सन्ति तासामनुक्रमेण जुहोमि ।   यथाऽयं द्रप्सो हुत आदित्यादिस्थानत्रयेषु संचरन्नुपकरोति तथा भावयामित्यर्थः ।  
तमिमं मन्त्रं विनियुङ्क्ते— “द्रप्सश्चस्कन्देत्यभि मृशति होत्रास्यैवैनं प्रति ष्ठापयति” (सं. का. ५ प्र. २ अ. ७) इति।  
होत्रासु होतृमैत्रावरुणादिषु सप्तसु, अथवा द्रप्सस्कन्दनदिग्व्यतिरिक्तासु होमयोग्यासु सप्तसु दिक्षु ।  

### मन्त्रः

नमो॑ अस्तु स॒र्पेभ्यो॒ ये के च॑ पृथि॒वीमनु॑ ।  
ये अ॒न्तरि॑ख्षे॒ ये दि॒वि तेभ्य॑स्स॒र्पेभ्यो॒ नमः॑ ।  
#### टीका
कल्पः—“नमो अस्तु सर्पेभ्य इति तिसृभिरभिमन्त्र्य” इति ।   तत्र प्रथमा-माह— नमो अस्तु सर्पेभ्य इति ।   ये केचित्सर्पाः पृथिवीमनुगतास्तेभ्यः सर्पेभ्यो नमोऽस्तु ।   अन्तरिक्षे यक्षगन्धर्वादिलोके वर्तमाना ये सर्पा ये च दिवि द्युलोके वर्त-माना राहुप्रभृतयस्तभ्येः सर्पेभ्यो नमोऽस्तु ।   
### मन्त्रः

ये॑ऽदो रो॑च॒ने दि॒वो ये वा॒ सूर्य॑स्य र॒श्मिषु॑ ।  
येषा॑म॒फ्सु सद॑ᳵ कृ॒तन्तेभ्य॑स्स॒र्पेभ्यो॒ नमः॑ ।  

#### टीका
अथ द्वितीयामाह— येऽदो रोचन इति ।   दिविऽन्तरिक्षस्य रोचने भासकेऽदोऽमुष्मिन्सूर्यस्य मण्डले मे सर्पा वसन्ति, ये चान्ये सूर्यस्य रश्मिष्वस्माभिरद्दश्यमाना वर्तन्ते, येषामन्ये-षां सर्पाणामप्स जलमध्ये सदः स्थानं कृतं, तेभ्यः सर्पेभ्यः कृत्स्नेभ्यो न मोऽस्तु ।
### मन्त्रः
या इष॑वो यातु॒धाना॑ना॒य्ँये वा॒ वन॒स्पती॒ꣳ॒ रनु॑ ।  
ये वा॑व॒टेषु॒ शेर॑ते॒ तेभ्य॑स्स॒र्पेभ्यो॒ नमः॑ ॥ [35]  


#### टीका
अथ तृतीयामाह— या इषव इति ।   याः सर्पजातयो यातुधानानां रक्षसामिषवो बाणरूपा   १९३६ वर्तन्ते, ये चान्ये वनस्पतींश्चन्दनादिवृक्षाननुवेष्ट्यावस्थिताः, ये चान्येऽवटेषु बिलेषु शेरते, तेभ्यः सर्पेभ्यो नमोऽस्तु ।   एते मन्त्राः स्पष्टार्थत्वेन ब्राह्मण उपेक्षिताः ।   यथा पुष्करपर्णरुक्महिरण्मयपुरुषोखाना(णा) ममृन्मयेष्टकानामुपधानं विहितं तथैव सुचोर-मृन्मयेष्टकयोरुपधानं विधत्ते— “स्रुचावुप दधाति” (सं. का. ५ प्र. २ अ. ७) इति।  
तयोः स्रुचोर्विशेषणं दर्शयति— “आज्यस्य पूर्णं कार्ष्मर्यमनीं दघ्नः पूर्णामौदुम्बरीम्” (सं. का. ५ प्र. २ अ. ७) इति।  
श्रीपर्णाख्यो वृक्षविशेषः कार्ष्मर्यस्तेन निर्मिता काचित्स्रुक्कार्ष्मर्यंमयी, साचाऽऽज्येन पूर्णा।   उदुम्बरेण निर्मिता काचित्, सा च दध्ना पूर्णा ।   एतद्गुणविशि-ष्टयोः स्रुचोरुपधानस्य विधानान्न वाक्यभेदः शङ्कनीयः ।  
ते च विशिष्टे स्रुचौ लोकद्वयरूपेण प्रशंसति— “इयं वै कार्ष्मर्यमय्यसावौदुम्बरीमे एवोप धत्ते” (सं. का. ५ प्र. २ अ. ७) इति।  
इष्टकान्तरोपधानवत्सपन्त्रत्वस्य शङ्का लौकिकवाक्यं वा निवारयितुं विधत्ते— तूष्णीमुप दधाति न हीमे यजुषाऽऽप्तुमर्हति” [सं. का. ५ प्र. २ अ. ७] इति।  
यस्मादाम्नातो मन्त्रो नास्ति तस्माद्यजुषा मन्त्रेणैते उपधातुं नार्हति ।    तयोर्दिग्विशेषं विधत्ते— “दक्षिणां कार्ष्मर्यमयमित्तरामौदुम्बरीं तस्मादस्या असावुत्तरा” (सं. का. ५ प्र. २ अ. ७) इति।  
यस्माद्द्युलोकरूपौदुम्बरी स्रगुत्तरस्यां दिश्युपहिता तस्माल्लोकेऽप्यसौ द्यौर स्याः पृथिव्या उत्तरोर्ध्वभाविनी ।   स च दिग्विशेषः सूत्रकारण स्पष्टमभिहितः---  “आज्यस्य पूर्णा कार्ष्यर्यमयीं दक्षिणेन पुरुषम्” इति, “दध्नः पूर्णामौदुम्बरी मुत्तरेण पुरुषम्” इति च।  
 १९३७ प्राकारान्तरेण स्रुग्विशेषं प्रशंसति— “आज्यस्य पूर्णं कार्ष्मर्यमयीं वज्रो वा आज्यं वज्रः कार्ष्मर्यो वज्रेणैव यज्ञष्य दक्षिणतो रक्षाꣳस्यप हन्ति दघ्नः पूर्णामौदुम्बरीं पशवो वै दध्यूर्गुदम्बरः पशुष्वेवोर्जं दधाति” (सं. का. ५ प्र. २ अ. ७) इति।  
आज्यस्य वज्रत्वं तानूनप्त्रब्राह्मणे समाम्नातं – “घृतं खलु वै देवा वज्रं कृत्वा सोममघ्नन्” इति ।   कार्ष्मर्यस्य रक्षोपघातहेतुत्वाद्वज्रत्वम् ।   तदप्यातिथ्याब्राह्मणे समाम्नातं– “ते कार्ष्मर्यमयान्परिधनिकुर्वत तैर्वै ते रक्षाꣳस्यपावत” इति।   स्रुचोर्दध्याज्यपूर्णत्वं प्रशंसति— “पूर्णे उप दधाति पूर्णे एवैनममुष्मिँलोक उप तिष्ठेते” [सं. का. ५ प्र. २ अ. ७] इति ।   स्त्रगुपधानं प्रशंसति— “विराज्यग्निश्चेतव्य इत्याहुः स्रग्वै विराड्यत्स्रचावुप दधाति विराज्येवाग्निं चिनुते” (सं. का. ५ प्र. २ अ. ७) इति।  
विविधे राजमाने प्रदेशे चेतव्योऽग्निरित्यभिज्ञा आहुः ।   स्रुक्चाऽऽज्यादि-पूर्णत्वाद्विशेषेण राजते, तस्मात्तत्र चयनाय स्त्रचावुपदध्यात् ।  
पाशुकोत्तरवेदिवद्रुक्मस्योपरि व्याघारणं विधत्ते— “यज्ञमुखेयज्ञमुखे वै क्रियमाणे यज्ञꣳ रक्षाꣳ सि जिधाꣳसन्ति यज्ञ-मुखꣳ ।   रुक्मो यद्रुक्मं व्याघारयति यज्ञमुखादेव रक्षाꣳस्यप हन्ति” (सं. का. ५ प्र. २ अ. ७) इति।  
यज्ञसंबन्धिन एकैकस्याङ्गस्यानुष्ठानं यज्ञमुखम् ।   अतो रुक्मोपधानस्यापि यज्ञमुखत्वात्तत्र प्राप्तानां रक्षसामुपघाताय व्याघारयेत् ।  
कृणुष्व पाज इति पञ्तभिरिति ये मन्त्राः सूत्रकारेणोदाहृतांस्तानत्र विनियुङ्क्ते— “पञ्चभिर्व्याघारयति पाङ्क्तो यज्ञो यावानेन यज्ञस्तस्माद्रक्षाꣳस्यप हन्ति” [सं. का. ५ प्र. २ अ. ७] इति।  
 १९३८ धानादिहविर्भिः पञ्चभिर्यज्ञस्य पाङ्क्तत्वम् ।  
सूत्रकारेण ‘दक्षिणम्ꣳ समुत्तराꣳ श्रोणिं दक्षिणाꣳ श्रोणिमुत्तरमꣳर्स मध्यमिति’ इति पाशुकोत्तरवेदिव्याघारणे येयं वक्ररीतिरुक्ता तामत्र विधत्ते— “अक्ष्णया व्याघारयति तस्मादक्ष्णया पशवोऽङ्गानि प्र हरन्ति प्रतिष्ठित्यै” [सं. का. ५ प्र. २ अ. ७] इति।  
अक्ष्णया वक्ररीत्या ।   अत एवाऽऽधारस्य विविधत्वाद्व्याधारणमित्युच्यते।   यस्मादाघारणे वक्रक्रमस्तस्मात्पशवो गमनकाले स्वकीयाङ्गानि वक्ररीत्या प्रहरन्ति प्रवर्तयन्ति, पुरोवर्तिनं दक्षिणं पाद पुरतः प्रक्षिप्य पाश्चात्यं वामपादं पुरतः प्रवर्तयन्ति ।   तस्मात्प्रतिष्ठायै तदिदं व क्रत्वं तपंद्यते ।  
अत्र विनियोगसंग्रहः —  
अभ्यश्वं क्रमयेद्दर्भं यदावृत्तिः प्रदक्षिणम् ।  
अपां दध्यात्पद्मपत्रं ब्रह्म रुक्मोपधानकम् ।।  
हिर स्वर्णमयं दध्याद्द्रप्सस्तस्याभिमर्शनम् ।  
नयस्त्रिभिर्मन्त्रयेव मन्त्रा अत्र नवेरिताः ।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे द्वितीयप्रपाठके  ष्टमोऽनुवाकः ।।   ८ ।।  

## अनुवाकः ९ स्वयमातृण्णाद्युपधानम्
३-४, १४  अनुष्टुप् ,
१८,२१-२२ त्रिष्टुप्,
७-११, १६-१७  गायत्री
१ बृहती
१३ नष्टरूपी
 अग्निर्ऋषिः ।

## चतुर्थकाण्डे द्वितीयप्रपाठके नवमोऽनुवाकः


### संयुक्तमन्त्रः
द्ध्रु॒वासि॑ ध॒रुणास्तृ॑ता वि॒श्वक॑र्मणा॒ सुकृ॑ता ।  
मा त्वा॑ समु॒द्र उद्व॑धी॒न्मा सु॑प॒र्णोऽव्य॑थमाना पृथि॒वीन्दृꣳ॑ह ।  
### मन्त्रः
द्ध्रु॒वासि॑ ध॒रुणास्तृ॑ता वि॒श्वक॑र्मणा॒ सुकृ॑ता ।  

#### टीका
(अथ चतुर्थकाण्डे द्वितीयप्रपाठके नवमोऽनुवाकः)।  
अष्टमेऽनुवाके पुष्करपर्णाद्यमृन्मयेष्टकापेधानमुक्तम् ।   अथ नवमे स्वयमातृण्णादीष्टकोमधानमुच्यते ।  
कल्पः—“ध्रुवाऽसि धरुणाऽस्तृतेति स्वयमातृण्णामभिमृश्याश्वेनोपघ्राप्य च प्रजापतिस्त्वा सादयतु पृथिव्याः पृष्ठ इत्यविदुषा ब्राह्मणेन सह मध्येऽग्नेरुपदधाति” इति।   तत्राभिमर्शनमन्त्रपाठस्तु— ध्रुवाऽसि धरुणेति ।   हे स्वयमातृण्णे त्वं ध्रुवा स्थिराऽसि ।   कीदृशी, धरुणा भूमिरूपेण विश्वस्य धारयित्री, अत एवास्तृता केनाप्यहिंसिता ।   विश्वकर्मणा जगत्कर्त्रा सुकृता सुष्ठु निर्मिता ।
### मन्त्रः
मा त्वा॑ समु॒द्र उद्व॑धीत् ।

#### टीका
समुद्रस्त्वां मोद्ववधीत्स्वोदरमध्ये निमज्जनलक्षणं वधं मा कार्षीत् ।  
### मन्त्रः
मा सु॑प॒र्णोऽव्य॑थमाना ।
पृ॒थि॒वीन्दृꣳ॑ह ।  
#### टीका
सुपर्णः पक्षिराजोऽपि सर्पोर्द्धरणवेलायां त्वामादाय मोद्वधीद्दूरे परित्या-गलक्षणं वधं मा कार्षीत् ।  
### मन्त्रः
पृ॒थि॒वीन्दृꣳ॑ह ।  
#### टीका
एवं सत्यव्यथमाना भयरहिता त्वं पृथिवीमिमां दृंह दृढी कुरु ।  
### संयुक्तमन्त्रः

प्र॒जाप॑तिस्त्वा सादयतु पृथि॒व्याᳶ पृ॒ष्ठे व्यच॑स्वती॒म्प्रथ॑स्वती॒म्प्रथो॑ऽसि पृथि॒व्य॑सि॒ भूर॑सि॒ भूमि॑र॒स्यदि॑तिरसि वि॒श्वधा॑या॒ विश्व॑स्य॒ भुव॑नस्य ध॒र्त्री पृ॑थि॒वीय्ँय॑च्छ पृथि॒वीन्दृꣳ॑ह पृथि॒वीम्मा हिꣳ॑सी॒र्विश्व॑स्मै प्रा॒णाया॑पा॒नाय॑ व्या॒नायो॑दा॒नाय॑ प्रति॒ष्ठायै᳚ [36]  
च॒रित्रा॑या॒ग्निस्त्वा॒भि पा॑तु म॒ह्या स्व॒स्त्या छ॒र्दिषा॒ शन्त॑मेन॒ तया॑ दे॒वत॑याङ्गिर॒स्वद्ध्रु॒वा सी॑द ।  
### मन्त्रः

प्र॒जाप॑तिस्त्वा सादयतु पृथि॒व्याᳶ पृ॒ष्ठे व्यच॑स्वती॒म्प्रथ॑स्वतीम् ।   


#### टीका
उपधानमन्त्रपाठस्तु— प्रजापतिस्त्वेति ।   हे स्वयमातृण्णे प्रजापतिस्त्वामस्मिन्र्पदेशे पृथिव्या उपरि सादयतु ।   कीदृशीं त्वां, व्यचस्वतीं विस्तारयुक्तां प्रथस्वतां पृथुलाम् ।  
### मन्त्रः
प्रथो॑ऽसि ।   
पृ॒थि॒व्य॑सि ।   
भूर॑सि ।
भूमि॑रसि ।    
अदि॑तिरसि ।  

#### टीका
किंच प्रथोऽसि अस्याश्चितेः प्रथनं विस्ताररूपमसि ।   त्वया हि चितिविस्तारो भवति ।  

पृथिव्यामुत्पन्न-त्वात्पृथिव्यसि, भूरसि सुखानां भावयित्र्यसि, भूमिरसि मृन्मयपृथिव्यभिमानिभूमिदेव-ताऽसि, अदितिरसि अखण्डनीयाऽसि ।
### मन्त्रः
वि॒श्वधा॑याः +++( असि)+++ ,

#### टीका
विश्वधाया विश्वस्य पोषयित्र्यसि ।  
### मन्त्रः
विश्व॑स्य॒ भुव॑नस्य ध॒र्त्री +++(असि)+++ ।   
#### टीका
तथा विश्वस्य भुवनस्य सर्वस्य लोकस्य घर्ती धारयित्र्यसि ।   
### मन्त्रः
पृ॒थि॒वीय्ँय॑च्छ ।   
#### टीका
तादृशी त्वं पृथिवीं यच्छ नियतां कुरु ।  
### मन्त्रः
पृ॒थि॒वीन्दृꣳ॑ह  ।   
#### टीका
पृथिवीं दृंह दृढी कुरु ।  
### मन्त्रः
पृ॒थि॒वीम्मा  हिꣳ॑सीः ।   
विश्व॑स्मै प्रा॒णाया॑पा॒नाय॑ व्या॒नायो॑दा॒नाय॑ प्रति॒ष्ठायै᳚ [36]  च॒रित्रा॑ ।

#### टीका
पृथिवीं मा हिंसीः पृथिव्या हिंसां मा कुरु ।  
### मन्त्रः
विश्व॑स्मै प्रा॒णाया॑पा॒नाय॑ व्या॒नायो॑दा॒नाय॑ प्रति॒ष्ठायै᳚ [36]  च॒रित्रा॑ ।
#### टीका
विश्वस्मै सर्वस्मै प्राणापानव्यानोदानाख्यवायुवृ-  १९४२ त्तिलाभाय, प्रतिष्ठायै स्वगृहस्थितिलाभाय, चरित्राय शास्त्रीयाचरणलाभाय ।   

### मन्त्रः
अ॒ग्निस्त्वा॒भि पा॑तु ।   
#### टीका
प्राणिन-मेतस्य सर्वस्य सिद्ध्यर्थमयमग्निस्त्वामभितः पातु ।  
### मन्त्रः
म॒ह्या स्व॒स्त्या छ॒र्दिषा॒ शन्त॑मेन ,  
तया॑ दे॒वत॑याङ्गिर॒स्वद्ध्रु॒वा सी॑द ।  

#### टीका
़केन रक्षणमिति तदुच्यते  मह्या स्वस्त्या महत्या योगक्षेमसंपत्त्या शंतमेन च्छर्दिषाऽत्यन्तसुखकारिणा दीप्तिविशेषेण ।   तव स्वामिभूता या देवता तयाऽनुगृहीता त्वं घ्रुवा स्थिरा सती सीदेहोपविश ।   अङ्गिरस्वत्, अङ्गिरसां चयनानुष्ठाने यथा त्वं घ्रुवा स्थिरा तद्वत् ।   

एतन्मन्त्रसाध्यमु-पधानं विधत्ते— “स्वयमातृण्णामुप दधातीयं वै स्वयमातृण्णेमामेवोप धत्ते” (सं. का. ५ प्र. २ अ. ८) इति।  
शर्कराख्यानां[णां] क्षुद्रपाषाणानां मध्ये पुरुषप्रयत्नमन्तरेण या स्वत एव च्छिद्रयुक्ता सेयं शर्करा स्वयमातृण्णा तामत्रोपदध्यात् ।   सा च स्वयमातृण्णा पृथिवी-जन्यत्वात्पृथिव्येव ।   
अथ पृथिवीमेवोषधत्ते ।  
तस्याः स्वयमातृण्णाया अश्वोपघ्रापणं विधत्ते— “अश्वमुप घ्रापयति प्राणमेवास्यां दधात्यथो प्राजापत्यो व अश्वः प्रजापति-नैवाग्निं चिनुते” (सं. का. ५ प्र. २ अ. ८) इति।  
अन्तरस्या इष्टकायाः स्वतः सिद्धं छिद्रं प्रशंसति— “प्रथमेष्टकोपधीयमाना पशूनां च यजमानस्य च प्राणमपि दधाति स्वयमा-तृण्णा भवति प्राणानातुत्सृष्ट्या अथो सुवर्गस्य लोकस्यानुख्यात्यै” (सं. का. ५ प्र. २ अ. ८) इति।  
पुष्करपर्णादिषूपधेयत्वसाम्येनेष्टकात्वमुपचरितम् ।   स्वयमातृण्णा तु यद्यपि पुरुषैरनिर्मिता तथाऽपि तस्या इष्टकात्वं मुख्यमित्यभिप्रेत्य मुख्यास्विष्टकास्वस्याः प्राथ-म्यमुच्यते ।   प्रथमेष्टकोपधीयमाना सती पशूनां यजमानस्य च श्वासं निरुध्या[न्ध्या] त्।   अतः श्वासस्य निर्गमनाय स्वतःसिद्धच्छिद्रयुक्ता कार्या ।   अथो अपि च सच्छिद्रत्वे सत्यावरणाभावात्स्वर्गलोकेऽपि प्रकाशितो भवति ।  
यदुक्तं सूत्रकारेण—“अविदुषा ब्राह्मणेन सह मध्येऽग्नेरुपदधाति” इति।   तदेतद्विधत्ते— “अग्नवग्निश्चेतव्य इत्याहुरेष वा अग्निर्वैश्वानरो यद्ब्राह्मणस्तस्मै प्रथमामि-  १९४३ ष्टकां यजुष्कृतां प्र यच्छेत्तां ब्राह्मणश्चोप दध्यातामग्नावेव तदग्निं चिनुते” (सं. का. ५ प्र. २ अ. ८) इति।  
अग्निमेवाऽऽधारं कृत्वा तस्मिन्नग्नावेवायमग्निश्चेतव्य इत्यभिज्ञा आहुः ।   तस्य उपाय इति तदुच्यते-योऽयं ब्राह्मणः स एवाऽऽधारभूतो वैश्वानरनामकोऽग्निः ।   अग्नेर्ब्राह्मणाभिमानिदेतत्वाद्ब्राह्मणस्याग्नित्वम् ।   अतोऽग्निरूपस्य ब्राह्मणस्य हस्ते मन्त्रसंस्कृतां स्वयमातृण्णां दद्यात् ।   ततः स ब्राह्मणोऽध्वर्युश्च मिलित्वा तामुपदध्यातां तावतांऽग्नावेवाग्निश्चितो भवति ।  
अथ यदुक्तं सूत्रकारेण “अविद्वान्ब्राह्मणो वरं ददात्येकं द्वौ त्रीन्वा” इति।   तदेतद्विधत्ते— “ईश्वरो वा एष आर्तिमाप्तोर्योऽविद्वानिष्टकामुपदधाति त्रीन्वरान्दद्यात्त्रयो वै प्राणाः प्राणानाꣳ स्पृत्यै द्वावेव देयौ द्वौ हि प्राणवेक एव देय एको हि प्राणः” (सं. का. ५ प्र. २ अ. ८) इति।  
यः स्वयमविद्वान्सन्निष्टकामुपदधाति स्वयमातृण्णां स एष आर्तिमाप्तुं समर्थो भवति ।   अतस्तत्परिहारायाध्वर्यवे वरदानं कुर्यात् ।   वरशव्देन श्रेष्ठत्वाद्गौरुच्यते ।   त्रीन्द्वावेक इति पक्षा विकल्पिताः ।   प्राणोऽपानो व्यान इति त्रित्वं, व्यानमन्तर्भाब्य प्राणापानाविति द्वित्वम्, अपनामन्तर्भाव्य प्राण इत्येकत्वम् ।  

### मन्त्रः
काण्डा᳚त्काण्डात्प्र॒रोह॑न्ती॒ परु॑षᳶपरुष॒ᳶ परि॑ ।  
ए॒वा नो॑ दूर्वे॒ प्र त॑नु स॒हस्रे॑ण श॒तेन॑ च ।  
#### टीका
कल्पः—“काण्डात्काण्डात्प्ररोहन्तीति द्वाभ्यां दूर्वेष्टकाम्” इति।   उपदध्या दित्यनुवर्तते।   तत्र प्रथमामाह— काण्डादिति ।   काण्डशब्दः स्तम्बवाची ।   परुःशब्दः पर्ववाची ।   यावन्तः काण्डाः स्तम्बाः सन्ति तत्रैकैकस्मात्स्तम्बात्प्रकर्षेण दूर्वोत्पद्यते ।   एकस्मिन्नपि स्तम्बे यावन्ति परुंषि पर्वाणि सन्ति तेष्वेकैकस्य पर्वणः परितः प्रकर्षेण दूर्वोत्पद्यते ।   हे दूर्वे त्वं तत्तत्काण्डोत्थत्वात्तत्तत्पर्वणि प्रकर्षेणोत्पद्यमाना वर्तसे ।   एवा, एवमनेन प्रकारेण नोऽस्मदर्थं शतसंख्याकेन सहस्रसंख्याकेन च त्वदीयभेदेन त्वत्स्वरूपं प्रतनु प्रकर्षेण विस्तृतं कुरु ।  
### मन्त्रः
या श॒तेन॑ प्रत॒नोषि॑ स॒हस्रे॑ण वि॒रोह॑सि ।  
तस्या᳚स्ते देवीष्टके वि॒धेम॑ ह॒विषा॑ व॒यम् ।  
#### टीका

अथ द्वितीयामाह— या शतेनेति ।   हे दूर्वे या त्वं शतसंख्याकेन स्वरुपेण प्रतनोषि अत्यन्तं विस्तारयसि ।   तथा सहस्रसंख्याकेनाऽकारेण विरोहसि विविधमुत्पद्यसे ।   हे इष्ठके देवि तस्यास्ते वयं हविषा विधेम परिचरेम ।  
 १९४४ एतन्मन्त्रद्वयसाध्यमुपधानं विधत्ते— “पशुर्वा एष यदग्निर्न खलु वै पशव आयवसे रमन्ते दुर्वेष्टकामुप दधाति पशूनां धृत्यै” (सं. का. ५ प्र. २ अ. ८) इति।  
पशुप्राप्तिहेतुत्वादग्नेः पशुत्वम् ।   ईषदर्थवाच्याङ् ।   यवसशब्दो घासवाची ।   अल्पघासे प्रदेशे पशवो नैव रमन्ते ।   अतः पशूनां धारणाय घासरूपां दूर्वेष्टकामुपद-ध्यात् ।   तस्याश्च स्वरूपं सूत्रकारेणोक्तं– “सलोष्टं हरित दूर्वास्तम्बमप्रच्छिन्नाग्रम्” इति।   मन्त्रद्वयं प्रशंसति— “द्वाभ्यां प्रतिष्ठित्यै” [सं. का. ५ प्र. २ अ. ८] इति।  
प्रथममन्त्रस्य प्रथमपादार्थः प्रसिद्ध इति दर्शयति— “काण्डात्काण्डात्प्ररोहन्तीत्याह काण्डेनकाण्डेन ह्येषां प्रतितिष्ठति” (सं. का. ५ प्र. २ अ. ८) इति।  
द्वितीयेऽर्धे सहस्रशब्दतात्पर्यं दर्शयति— “एवा नो दूर्वे प्र तनु सहस्रेण शतेन चेत्याह साहस्रः प्रजापतिः प्रजापते- राप्त्यै” (सं. का. ५ प्र. २ अ. ८) इति।  
सहस्रसंख्याकप्राण्युत्पादकत्वात्प्रजापतेः साहस्रत्वम् ।  

### मन्त्रः
अषा॑ढासि॒ सह॑माना॒ सह॒स्वारा॑ती॒स्सह॑स्वारातीय॒तः
### मन्त्रः
अषा॑ढासि सह॑माना ।


#### टीका
कल्पः—“आषाढाऽसीति द्वाभ्यामषाढामुपरिष्टाल्लक्ष्माणम्” इति ।   उपद ध्यादिति शेषः ।   तत्र प्रथमामाह— अषाढाऽसीति ।   उखानिर्माणकाल एव येयमिष्टका निर्मिता सेयमषाढा ।   तथा च सूत्रकारेणोक्तम् “य उखां करोति सोऽषाढामेतस्या एव मृदस्तूष्णीं चतुरस्रां त्र्यालिखितामिष्टकाम्” इति ।   हे इष्टके त्वमषाढा केनाप्यपरिभूता सहमाना विरोधिनः परिभव ।  
### मन्त्रः
सह॒स्वारा॑तीः
सह॑स्वारातीय॒तः
 २२२
ये तु पर्वमरातयो न भवन्तीतः परमरातित्वमिच्छन्ति तानप्यरातीञ्शत्रून्सह-स्व परिभव ।   
### मन्त्रः
सह॑स्व॒ पृत॑ना॒ः
सह॑स्व पृतन्य॒तः ।  

#### टीका
अथ द्वितीयमाह— सहस्व पृतना इति ।   हे इष्टके पृतना वैरिसेनाः सहस्व परिभव ।  

### मन्त्रः

#### टीका
 ये तु पूर्वं सेनारहिता अपि वैरिण इतः परं सेनामिच्छन्ति तानपि पृतन्यतो वैरिणः सहस्व परिभव ।  
 स॒हस्र॑वीर्या [37]  अ॒सि॒

#### टीका
सहस्रसंख्याकं वीर्यं सामर्थ्यं यस्याः सा सहस्रवीर्याऽसि ।  
Mantra
 सा मा॑ जिन्व ।
#### टीका
 सा तादृशी त्वं मा मां जिन्व प्रीणय ।  
 १९४५ अन्वयव्यतिरेकाभ्यामषाढायाः स्थापनप्रकारविशेषं विधत्ते— “देवलक्ष्मं वै त्र्यालिखिता तामुत्तरलक्ष्माणं देवा उपादधताधरलक्ष्माणाम-सुरा यं कामयेत वसीयान्त्स्यादित्युत्तरलक्ष्माणं तस्योप दध्याद्वसीयानेव भवति यं कामयेत पापीयान्त्स्यादित्यघरलक्ष्माणं तस्योप दध्यादसुरयोनिमेवैनमनु परा भा वयति पापीयान्भवति” (सं. का. ५ प्र. २ अ. ८) इति।  
यस्यामार्द्रायामिष्टकायां त्रिपुण्ड्रवद्रेखात्रयं क्रियते सेयं त्र्यालिखिता ।   त-त्त्र्यालिखितत्वं देवानां चिह्नम् ।   ततो देवास्तामषाढामूर्ध्वदेशवर्तिचिह्नयुक्तामुपाद-धत ।   असुरास्त्वधोदेशवर्तिचिह्नयुक्तामुपादधत ।   तस्माद्देववद्धनसमृद्ध्यर्थमूर्ध्वभावि-चिह्नयुक्तामेवोपदध्यात् ।   सोऽयमन्वयः ।   असुरवदधोमुखचिह्नयुक्तत्वे सत्येनं यज-मानमसुरजात्यनुसारिणं कृत्वा पराभूतं करोति ।  
अथ देवचिह्नं विधत्ते— “त्र्यालिखिता भवतीमे वै लोकाख्यालिखितैभ्य एव लोकेभ्यो भ्रातव्य-मन्तरेति” [सं. का. ५ प्र. २ अ. ८] इति।  
तिसृभिरङ्गुलिभिरालिखिता त्र्यालिखिता, तथाविधां कुर्यात् ।   तथा सति त्रित्वसामान्याल्लोकत्रयरूपा भवति ।   तेन लोकत्रयाद्भातृव्यो निःसारितो भवति ।  

### मन्त्रः
मधु॒ वाता॑ ऋताय॒ते मधु॑ ख्षरन्ति॒ सिन्ध॑वः ।  
माध्वी᳚र्नस्स॒न्त्वोष॑धीः ।  
#### टीका
कल्पः—“मधु वाता ऋतायत इति तिसृभिर्दध्ना मधुमिश्रेण कूर्ममभ्यज्य” इति ।   तत्र प्रथमामाह— मधु वाता इति ।   ऋतं यज्ञमात्मन इच्छतीत्यृतायन्, तस्मै यजमानाय वाता वायवो मधु क्षरन्ति मधुरं रसं स्रवयन्ति ।   सिन्धवः समुद्राश्च मधुरं रसं स्रावयन्ति ।   ओषधीरोषधयोऽपि नोऽस्मदर्थं माध्वीर्मधुररसोपेताः सन्तु ।  

### मन्त्रः
मधु॒ नक्त॑मु॒तोषसि॒ मधु॑म॒त्पार्थि॑व॒ꣳ॒ रजः॑।  
मधु॒ द्यौर॑स्तु नᳶ पि॒ता ।
#### टीका
अथ द्वितीयामाह— मधु नक्तमुतेति ।   नक्तं रात्रौ मध्वस्माकमस्तु ।   उतापि चोषसि प्रभाते मध्वस्तु ।   तथा यत्षार्थिवं रजस्तत्सर्वं मधुमन्माधुर्यरसोपेतमस्तु ।   नोऽस्माकं पिता पितृस्थानीया द्यौर्मध्वस्तु मधुररसोपेताऽस्तु ।   
### मन्त्रः
मधु॑मान्नो॒ वन॒स्पति॒र्मधु॑माꣳ अस्तु॒ सूर्यः॑ ।  
माध्वी॒र्गावो॑ भवन्तु नः ।
#### टीका
अथ तृतीयामाह—  १९४६ मबुमान्न इति ।   वनस्पतिरश्वत्थादीर्नोऽस्मदर्थं मधुमानस्तु माधुर्यरसोपेतोऽस्तु ।   सूर्योऽपि मधुमान्संतापराहित्यलक्षणमाधुर्यरसोपेतोऽस्तु ।   तथा गावो नोस्मदर्थं माध्वीर्म-धुरक्षीरोपेता भवन्तु ।  

### मन्त्रः
म॒ही द्यौᳶ पृ॑थि॒वी च॑ न इ॒मय्ँय॒ज्ञम्मि॑मिख्षताम् ।  
पि॒पृ॒तान्नो॒ भरी॑मभिः ।  
#### टीका
कल्पः—“मही द्यौः पृथिवी च न इति पुरस्तात्स्वयमातृण्णायाः प्रत्यञ्चं जीवन्तं कूर्मं प्राङ्मुख उपदधाति” इति ।   पाठस्तु— मही द्यौरिति ।   मही द्यौर्येयं महती द्यौः पृथिवी च द्यावापृथिवी ते उभे नोऽस्मदी-यमिमं यज्ञं मिमक्षितां फलवृष्ट्या सेक्तुमिच्छताम् ।   भरीमभिर्भरणशक्तिभिर्नोऽस्मन्पितृतां पूरयेताम् ।   एतन्मन्त्रसाध्यमुपधानं विधत्ते— अङ्गिरसः सुवर्गं लोकं यतः पुरोडाशः कूर्मो भूत्वाऽनु प्रासर्पद्यात्कूर्ममुपदधाति मथा क्षेत्रविदञ्जसा नयत्येवमेनैवं कूर्मः सुवर्गं लोकमञ्जसा नयति” [सं. का. ५ प्र. २ अ. ८] इति।  
 अङ्गिरसो महर्षयो यदा स्वर्गं लोकं गतास्तदा ताननु कूर्मोप्यन्वग ( प्यग ) च्छत्।   अतः स्वर्गमार्गाभिज्ञः कूर्मः क्षेत्रज्ञ इव सम्यग्नेतुं शक्त इति तमत्रोपदघ्वात् ।   प्रकारान्तरेण कूर्मापधानं प्रशंसति— “मेघो वा एष पशूनां यत्कूर्मो यत्कूर्ममुपदधाति स्वमेव मेधं पश्यतः पशव उप तिष्ठन्ते” [सं. का. ५ प्र. २ अ. ८] इति।  
योयं कूर्मः स एष पशूनां मेधो यज्ञवत्प्राप्तिहेतुः ।   अतः कूर्मोपधानेन तं कूर्मं पशवः स्वहेतुभूतयज्ञत्वेन पश्यन्तो यजमानगृहे प्राप्ता भवन्ति ।  
उपधेयस्य कूर्मस्य जीवनोपेतत्वगुणं विधत्ते— “श्मशानं वा एतत्क्रियते यन्मृतानां पशूनाꣳशीर्पाण्युपधीयन्ते यज्जीवन्तंकूर्ममुप-दधाति तेनाश्मशानचिद्वास्तव्यो वा एष यत्कूर्मः” [सं. का. ५ प्र. २ अ. ८] इति।  
मृतानां पशूनामश्ववृषभवृष्णिवस्तानां शिरांस्युपधेयानीत्युपरिष्टाद्वाक्ष्यति ।   तदेत-त्स्थानं श्मशानमेव कृतं भवति ।   जीवकूर्मोपधानेनायं यजमानोऽश्मशानचिद्भ-  १९४७ वति ।   किंच यः कूर्मोस्ति स एष वास्तव्यो निवासयोग्यः कूर्मपृष्टे भूमेरवस्थितत्वात् ।   ततोऽपि कूर्मोपधानमित्यर्थः ।  
उपधानात्पूर्वमभ्यञ्जनं विधत्ते— “मधु वाता ऋतायत इति दघ्ना मधुमिश्रेणाभ्यनक्ति स्वदयत्येवैनम्” [सं. का. ५ प्र. २ अ. ८] इति।  
अभ्यञ्जनेनैनं कूर्मं स्वादू करोति ।   अभ्यञ्जनसाधनद्रव्यद्वयं प्रशंसति— “ग्राम्यं वा एतदन्नं यद्दध्यारण्यं मधु यद्दघ्ना मधुमिश्रेणाभ्यनक्त्युभयस्यावरुदध्धै” (सं. का. ५ प्र. २ अ. ८) इति।  
उभयस्य ग्राम्यस्याऽऽरण्यस्य च भोग्यजातस्य ।  
कूर्मापधानमन्त्रे द्योः पृथिवी चेतिशब्दद्वयस्य तात्पर्यं दर्शयति— मही द्योः पृथिवी च न इत्याहाऽऽभ्यामेवैनमुभयतः परि गृह्णाति” [सं. का. ५ प्र. २ अ. ८] इति।  
स्वयमातृण्णायाः पूर्वदेशं कूर्मस्य विधत्तेः— “प्राञ्चमुप दधाति सुवर्गस्य लोकस्य समष्ट्यै” (सं. का. ५ प्र. २ अ. ८) इति ।  
प्राञ्चं प्राग्देशवर्तिनम् ।   स्वर्गलोकोऽपि प्राग्देशवर्ती ।  
तस्मिन्प्राग्देशे कूर्मस्य प्रत्यङ्मुखत्वं विधत्ते— पुरस्तात्प्रत्यञ्चमुप दधाति तस्मात्पुरस्तात्प्रत्यञ्चः पशवो मेधमुप तिष्ठन्ते” [सं. का. ५ प्र. २ अ. ८] इति।  
स्वयमातृण्णायाः पुरस्तादुपधेयः कूर्मस्तं कूर्मं प्रत्यङ्मुखमुपदध्यात् ।   यस्यादेवं तस्मादाहवनीयस्य पुरस्ताद्युपे बद्धाः पशवः प्रत्यङ्मुखा यज्ञं सेवन्त ।  
यदुक्तं सूत्रकारेण—“प्रादेशभात्रं चतुःस्रवत्यौदुम्बरमुलूखलमुत्तरेऽꣳस प्रत्युनक्ति सर्वौषधस्य पूरयित्वाऽवहत्य परापूयेदं विष्णुर्वि चक्रम इति मध्येऽग्नेरुप दधाति” इति ।   तदिदं विधत्ते—  १९४८ “यो वा अपनाभिमाग्निं चिनुते यजमानस्य नाभिमनु प्र विशति स एनमी श्वरो हिꣳ सितोरुलूखलमुप दधात्येषा वा अग्नेर्नाभिः सनाभिमेवाग्निं चिनुतेऽहिꣳसायै” (सं. का. ५ प्र. २ अ. ८) इति।  
नाभिरहितत्वेन चीयमानो ग्निर्यजमानस्य नाभिं प्रविश्य हिंसितुं प्रभवति ।    अतो नाभिस्थानीयमुलूखलमुपदध्यात् ।   तथा सति सनाभित्वेनास्य हिंसा न भवति।   उलूखलस्य प्रकृतिद्रव्यं विधत्ते— “औदुम्बरं भवत्यूर्ग्वा उदुम्बर ऊर्जमेवावा रुन्धे” (सं. का. ५ प्र. २ अ. ८) इति।  
देवविशेषं विधत्ते—  “मध्यत उप दधाति मध्यत एवास्मा ऊर्जं दधाति तस्मान्मध्यत ऊर्जां भुञ्जते” (सं. का. ५ प्र. २ अ. ८) इति।  
हस्तेनाभिनीयोलूखलस्य प्रादेशपरिमाणं विधत्ते— “इयद्भवति प्रजापतिना यज्ञमुखेन संमितम्” (सं. का. ५ प्र. २ अ. ८) इति।  
उपधानात्पूर्वभाविनं सर्वौषधावधातं विधत्ते— “अव हन्त्यन्नमेवाकः” (सं. का. ५ प्र. २ अ. ८) इति।  
अन्यत्राऽऽम्रातमिदं विष्णुरिति मन्त्रमुलूखलोदधाने विनियुङ्क्ते— “वैष्णव्यर्चोप दधाति विष्णुर्वै यज्ञो वैष्णवा वनस्पतयो यज्ञ एव यज्ञं प्रतिष्ठापयति” [सं. का. ५ प्र. २ अ. ८] इति।  

### मन्त्रः
तद्विष्णोः᳚ पर॒मम् [38]  प॒दꣳ सदा॑ पश्यन्ति सू॒रयः॑ ।  
दि॒वीव॒ चख्षु॒रात॑तम् ।  
#### टीका
कल्पः “तद्विष्णोः परमं पदमिति मुसलम्” इति ।   पाठस्तु— तद्विष्णोः परममिति ।   सूरयो विद्वांसो वेदान्तपारं गता विष्णोस्तत्परमं पदं सदा पश्यन्ति ।   कीदृशं, दिव्याकाशे निरावरणे चक्षुरिऽऽवाततं व्याप्तम् ।   तादृशस्य विष्णोरनु-ग्रहात् ।   वैष्णववनस्पतिकार्यं मुसलमुपदधातीत्यर्थः ।   एतन्म न्त्रसाध्यमुसलोपधानविधि-त्वेनापि पूर्वोदाहृतं वैष्णव्यर्चेत्यादिब्राह्मणं योजनीयम्।  

### मन्त्रः

ध्रु॒वासि॑ पृथिवि॒ सह॑स्व पृतन्य॒तः ।  
स्यू॒ता दे॒वेभि॑र॒मृते॒नागाः᳚ ।  
#### टीका
कल्पः—“घ्रुवाऽसि पृथिवीति मध्येऽग्नेरुपदधाति” इति ।   तत्र प्रकृतत्वादुखामित्यनुवर्तते।  
पाठस्तु— ध्रुवाऽसि पृथिवीति ।   हे पृथिवि पृथिवीकार्यतया तत्स्वरूपे हे उखे त्वं ध्रुवाऽसि पृतन्यतः संग्रामं कर्तुमिच्छतः शत्रून्सहस्वामिभव ।   देवेभिर्देवैरमृतेन-  १९४९ स्यूताऽमृतसमानेन घृतेन पूरिता सत्यागा आगच्छः ।   एतन्मन्त्रसाध्यमुखोपधानं विधत्ते— “एषां वा एतल्लोकानां ज्योतिः ।   संभृतं यदुखा यदुखामुपदधात्येम्य एव लोकेभ्यो ज्योतिरव रुन्धे” [सं. का. ५ प्र. २ अ. ९] इति।  
उखारूपं यद्वस्त्वस्ति तदिदमेषां पृथिव्यादीनां लोकानां संबन्धि ज्योतिर्भवति।   अतस्तत्संपादनायोखामुपदथ्यात् ।   देशविशेषं विधत्ते— “गध्यत उप दधाति मध्यत एवास्मै ज्योतिर्दधाति तस्मान्मध्यतो ज्योतिरुपास्महे” (सं. का. ५ प्र. २ अ. ९) इति।  
मध्यत उदरमध्ये जठराग्निरूपं ज्योतिरुपास्महे प्रतिदिनमनुभवामः।  
उपधेयाया उखायाः सिकतापूरणं विधत्ते— “सिकताभिः पूरयत्येतद्वा अग्नेर्वैश्वानस्य रूपꣳ रूपेणैव वैश्वानरमव रुन्धे” [सं. का. ५ प्र. २ अ. ९] इति।  
अन्वयव्यतिरेकाभ्यां पुरणं प्रशंसति— “यं कामयेत शोधकः स्यादित्यूनां तस्योप दध्यात्क्षोधुक एव एवति यं कामयेता-नुपदस्यदन्नमद्यादिति पूर्णां तस्योप दध्यादनुपदस्यदेवान्नमसि” (सं. का. ५ प्र. २ अ. ९) इति।  
सिकताभिः पूरिताया ईषन्न्यूनाया उखाया उपधाने सति क्षोघुकोऽन्नरहितः  क्षुधाशीलो भवति ।   सोऽयं व्यतिरेकः ।   सिकतापूर्णाया उपधाने त्वनुपदस्यदेवाक्षीय-माणमेवान्नमत्ति ।   सोऽयमन्वयः ।  

### मन्त्रः

यास्ते॑ अग्ने॒ सूर्ये॒ रुच॑ उद्य॒तो दिव॑मात॒न्वन्ति॑ र॒श्मिभिः॑ ।  
ताभि॒स्सर्वा॑भी रु॒चे जना॑य नस्कृधि ।  
#### टीका
कल्पः—“प्रबाहुगिष्टकायां हिरण्यशकलावध्यू (ध्यु) ह्य यास्ते अग्ने रुच इति द्वाभ्यां वामभृतम” इति ।   तत्र प्रथमामाह— यास्ते अग्न इति ।   हेऽग्ने सूर्ये सूर्यमण्डल उद्यत उदयं गच्छतस्ते तव रुचो दीप्तयो रश्मिभी रश्मिस्वरूपेण दिवमातन्वन्ति सर्वतो व्याप्नुवन्ति ।   रात्रौ या अग्नेदीप्तयस्या एव सूर्योदयकाले सूर्यरश्मयो भवन्ति ।   एतच्चाग्निहोत्रब्राह्मणे   १९५० समाम्नातम्—“उद्यन्तं वावाऽऽदित्यमग्निरनुसमाराहति” इति ।   ताभिः सर्वाभिर्दीप्तिभिर्नो-ऽस्मदीयाय जनाय यजमानाय प्रकाशं कुरु ।   
### मन्त्रः
या वो॑ देवा॒स्सूर्ये॒ रुचो॒ गोष्वश्वे॑षु॒ या रुचः॑ ।  
इन्द्रा᳚ग्नी॒ ताभि॒स्सर्वा॑भी॒ रुच॑न्नो धत्त बृहस्पते ।  
#### टीका
अथ द्वितीयामाह— या वो देवा इति ।   हे देवा वो युष्माकं संबन्धिन्यः सूर्यमण्डले वर्तमाना या रुचो दीप्तयः सन्ति ।   तथा गोष्वश्वेषु च या दीप्तयः सन्ति ।   हे इद्राग्नी हे बृहस्पते त्रयोऽपि यूयं ( ताभिः सर्वाभिः ) नोऽस्मदर्थं रुचं धत्त प्रकाशं संपादयत ।   एतन्मन्त्रसाध्यं वामभृ-दाख्याया इष्टकाया उपधानमौपानुवाक्यकाण्डे द्रष्टव्यम् ।  

### मन्त्रः
वि॒राट् [39] ज्योति॑रधारयथ्स॒म्राड्ज्योति॑रधारयथ्स्व॒राड्ज्योति॑रधारयत् ।  
#### टीका
कल्पः—“विराडज्योतिरिति तिस्रो रेतःसिचः” इति ।   पाठस्तु—  वराड्ज्योतिरिति ।   विशेषेण राजत इति विराट्, एवंविधा रेतःसिगाख्या प्रथमेष्टकाऽस्मदनुग्रहार्थे ज्योतिरधारयत् ।   सम्यग्राजत इति सम्राट्, तादृशी द्वितीया रेतःसिगिष्टका ।   स्वयमेय राजा इति स्वराट्, तादृशी तृतीया रेतःसिगिष्टका ।  


### मन्त्रः
अग्ने॑ यु॒ख्ष्वा हि ये तवाश्वा॑सो देव सा॒धवः॑ ।  
अर॒व्ँवह॑न्त्या॒शवः॑ ।

#### टीका
कल्पः “अग्ने युक्ष्वा हि ये तव युक्ष्वा हि देवहूतमानिति द्वाभ्यामुखायाहुत्वा” इति।   तत्र प्रथममाह— अग्ने युक्ष्वेति ।   हेऽग्ने देव तव संबन्धिनो येऽश्वासो ये केचिदश्वाः साधवो दान्ताः  स त आशवः शीघ्रगामिनो[णो] भूत्वा रमलं वहन्ति सुष्टु वहन्तीत्यर्थः ।   तानश्वान्युक्ष्व योजय ।   
### मन्त्रः

यु॒ख्ष्वा हि दे॑व॒हूत॑मा॒ꣳ॒ अश्वाꣳ॑ अग्ने र॒थीरि॑व ।  
नि होता॑ पू॒र्व्यस्स॑दः ।  
#### टीका
अथ द्वितीयामाह— युक्ष्वा हीति ।   हेऽग्ने त्वं देवहूतमान्देवानामदिशयेनाऽऽह्वातॄन्युक्ष्व योजय ।   हिशब्दः प्रसिद्धार्थवाची ।   प्रसिद्धेऽस्मिकर्मणीत्यर्थः ।   योजने दृष्टान्तः रथीर श्वानिवेति ।   रथस्वामी यथाऽश्वान्योजति तद्वत् ।   किंच त्वं पूर्वाः षुरातनो होता होमोत्पादको भूत्वा निषदोऽस्मिन्यागस्थाने निषीद ।   वामभृन्मन्त्रयोरिव रेतःसि ङ्मन्त्राणां होममन्त्रपोश्च ब्राह्मणमौपानुवाक्यकाण्डे द्रष्टव्यम् ।  

### मन्त्रः

द्र॒फ्सश्च॑स्कन्द पृथि॒वीमनु॒ द्यामि॒मञ्च॒ योनि॒मनु॒ यश्च॒ पूर्वः॑ ।  
तृ॒तीय॒य्ँयोनि॒मनु॑ स॒ञ्चर॑न्तन्द्र॒फ्सञ्जु॑हो॒म्यनु॑ स॒प्त [40] होत्राः᳚ ।
#### टीका
कल्पः— “षुरुषशिरसि हिरण्यशल्कान्प्रत्यस्यति द्रप्सश्चस्कन्देत्यास्येऽभूदिदं विश्वस्य भुवनस्येति वर्चे त्वेति दक्षिणेऽक्षिणोलके रुचे त्वेवि सब्ये द्युते त्वेति कर्णयो-र्भासे त्वेति दक्षिणस्यां नासिकायां ज्योतिषे त्वेत्युत्तरस्याम्” इति ।  
उदाहृतेपु मन्त्रेषु प्रथमामृचमाह—   १९५१ द्रप्सश्चस्कन्देति ।   द्रव्यान्तरसंघट्टनेन स्फुटितो हिरण्यशल्को द्रप्सः ।   पृथिवीमधु चस्कन्द पृथिव्यां पतित इत्यर्थः ।   स च द्रप्सो हुतः सन्स्थानत्रयेऽनुसंचरति द्युलोकेऽ-न्तरिक्षलोके भूलोके च ।   तदतदभिप्रेत्य स्मर्यते— “अग्नौ प्रास्ताऽऽडुतिः सम्यगादित्यमुपतिष्ठते ।  
आदित्याज्जायते वृष्टिर्वृष्टेरन्नं ततः प्रजाः” ।।   इति ।  
सोऽयमर्थो द्यामित्यादिनाऽभिधीयते।   द्यामिमं च योनिमनु अन्तरिक्षरूपमिदं स्थानमनु संचरीत।   यश्व पूर्वः, योऽपि पृथिवीमनु चस्कन्देति पूर्वोक्तस्थान विशेषस्त-मप्यनु संचरति।   तृतीयं योनिं द्युलोकरुपमादित्यस्थानमनु संचरति।   तमिमं त्रिषु स्थानेष्वनुसंचरन्तं द्रप्सं जुहोमि मनसा हुतमिव भावयामि।   कुत्र होम इति तदुच्येत – अनु सप्त होत्रा इति।   यस्यां दिशि द्रप्सः पतितस्तद्ब्यतिरिक्ता होमयोग्याः सप्त दिशो याः सन्ति तासु अनुक्रमेण जुहोमि।   यथाऽयं द्रप्सो हुत आदित्यादिस्थानत्रयेषु संचरन्नुपकरोति तथा बावयमत्यर्थः।   
### मन्त्रः
अभू॑दि॒दव्ँविश्व॑स्य॒ भुव॑नस्य॒ वाजि॑नम॒ग्नेर्वै᳚श्वान॒रस्य॑ च ।  
अ॒ग्निर्ज्योति॑षा॒ ज्योति॑ष्मान्रु॒क्मो वर्च॑सा॒ वर्च॑स्वान् ।  
#### टीका
अथ विकल्पितां द्वितीयामृचमाह— अभूदिदमिति।   इदं हिरण्यं विश्वस्व भुवनस्य भूतजातस्य वाजिनमन्नमभूत्।   तथा वैश्वानरस्य च षिस्वेषां नराणां स्वामिनोऽग्नेश्वान्नमभूत्।   अयमग्निर्हिरण्येन ज्योतिषा स्वयं ज्योतिष्मानभूत्।   तथा रुक्मो रोचमानोऽग्निर्वर्चसा हिरण्यकान्त्या वर्चस्वामस्वयमपि कान्तिमानभूत।   अत्र बाह्यप्रभा ज्योतिः।   शरीरर्गतकांन्तिर्वर्च इति।  

### मन्त्रः
ऋ॒चे त्वा॑

रु॒चे त्वा᳚ ।
#### टीका
ऋचे त्वेति।   ऋचे त्वा रुचे त्वेति यजुर्द्वयम्।   हे हिरण्यशकल येयमृकस्स्तो-त्ररूपा तदर्थे त्वां दक्षिणाक्षिगोलके प्रत्यस्यामि।   तथा हे हिरण्यशकल याऽसौरुग्दी-प्तिस्तदर्थं त्वां वामाक्षिगोलके प्रत्यस्यामि।    एसैर्मन्त्रैर्यस्यावयवेषु हिरण्यशकलानि प्रत्यस्याते तस्य पुरुषशीर्षस्योपधानं षिधत्ते— “सहस्रं वै प्रति पुरुषः पशूनां यच्छति सहस्रमन्ये पशवो मध्ये पुरुषशीर्षमुप दधाति सवीर्यत्वाय” [सं. का. ५ प्र. २ अ. ९] इति।  
१९५२ अत्र हि पुरुषशीर्षाश्वर्षभवृष्णि स्तानां शिरांस्युपधेयानि ।   तेषां मध्ये यः पुरुषः स एक एव पशूनां सहस्रं यजमानाय प्रयच्छति ।   अन्ये त्वश्वर्षभवृष्णिवस्ताश्चत्वारः पशवो मिलित्वा पशूनां सहस्रं प्रयच्छन्ति ।   तथा सत्यश्वादिभ्यः पुरुषस्यातिप्रशस्तत्वा-त्तदीयं शिरो मध्य उपदध्यात् ।   तच्चोषधानं वीर्यसाहित्याय संपद्यते ।   तस्य षुरुषशी-र्षस्योखासमीपदेशं विधत्ते— “उखायामपि दधाति प्रतिष्ठामेवैनद्वमयति” (सं. का. ५ प्र. २ अ. ९) इति।   उखायामुखासमीपे ।  
तस्य पुरुषशीर्षस्याऽऽस्यादिच्छिद्रेषु हिरण्यशकलप्रक्षेपं विधत्ते— “व्यृद्धं वा एतत्प्राणैरमेध्यं यत्पुरुषशीर्षममृतं खलु वै प्राणा अमृतꣳ हिरण्यं प्राणेषु हिरण्यशल्कान्प्रत्यस्यति प्रतिष्ठामवैनद्वमयित्वा प्राणैः समर्धयति” (सं. का. ५ प्र. २ अ. ९) इति।  
तदेतत्पुरषस्य शिरः प्राणैर्वियुक्तत्वाद्यज्ञानर्हं, प्राणास्तु मरणहीनत्वादमृतमि-त्युच्यन्ते ।   लोके हि प्राणवियोगे सति शरीरस्यैव मरणं न तु प्राणानाम् ।   हिरण्यं चाग्निसंयोगे सति विनाशाभावादमृतम् ।   अतः प्राणसंचारस्थानेष्वास्यादिषु हिरण्य-शकलान्प्रक्षिपेत् ।   तथा सत्युखायां प्रतिष्ठापितं शिरः प्राणैः समृद्धं भवति ।  

### मन्त्रः
समिथ्स्र॑वन्ति स॒रितो॒ न धेनाः᳚ ।  
अ॒न्तर्हृ॒दा मन॑सा पू॒यमा॑नाः ।  
घृ॒तस्य॒ धारा॑ अ॒भि चा॑कशीमि ।  
हि॒र॒ण्ययो॑ वेत॒सो मध्य॑ आसाम् ।  

#### टीका
कल्पः—“समित्स्रवन्तीति शतातङ्क्यनां दघ्न मधुमिश्रेण परुषशिरः पूरयति” इति ।   पाठस्तु— समित्स्रवन्तीति ।   धेनाः पानयोग्या दधिमध्ववयवाः समित्स्रावन्ति सम्यक्प्र-वहन्त्येव ।   तत्र दृष्टान्तः- सरितो न सरित इव, यथा नद्यः प्रवहन्ति तद्वत् ।   ते चान्तः शरीस्याभ्यन्तरे हृदा मनसा हृदयपुण्डरीकवार्तिनाऽन्तःकरेणन पूयमानाः शोध्यमाना दधिमध्ववयवा घृतस्य धाराः संपद्यन्ते ।   ताश्च बारा अभिचाकशीमि अभितः प्रकाश-यमि ।   अनुभवामीत्मर्थः ।   आसां घृतधारणां मध्ये हिरण्मयः सुवर्णमय इव तेजोरूपः पुरुषस्य मूर्धा वेतसो जलप्रवाहमध्यगतवेतसवृक्ष इवाव भासते ।   एतन्मन्त्रसाध्यं पूरणं विधत्ते— “दघ्ना मधुमिश्रेण पूरयति मधव्योऽसानीति” [सं. का. ५ प्र. २ अ. ९] इति।  
 १९५३ अहं मधव्योऽसानि मधुररसभोगयोग्यो भवानीत्यनेनाभिपायेणैतत्पुरुषशिरो मधुयुक्तेन दघ्ना पूरयेत् ।   तस्य दघ्नो गुणविशेषं विधत्ते— “शृतातङ्क्येन मेध्यत्वाय” (सं. का. ५ प्र. २ अ. ९) इति।  
द्विविधं दधि, तत्रैकं रजतप्रक्षेपादिना स्वयमेव घनी भवति, अन्यत्तु पक्व क्षीरादातञ्चनेन निप्पद्यते ।   तत्र क्षीरातञ्चनाभ्यां निष्पन्नं यागयोग्यम् ।   तस्मात्तादृशेनैव पूरयेत् ।   तदिदं दधिमधुद्वयं प्रशंसति— “ग्राभ्यं वा एतदन्नं यद्दध्यारण्यं मधु यद्दघ्ना मधुमिश्रेण पूरयत्युभयस्यावरुध्यै” (सं. का. ५ प्र. २ अ. ९) इति।  

### मन्त्रः

तस्मि᳚न्थ्सुप॒र्णो म॑धु॒कृत्कु॑ला॒यी भज॑न्नास्ते॒ मधु॑ दे॒वता᳚भ्यः ।  
तस्या॑सते॒ हर॑यस्स॒प्त तीरे᳚ स्व॒धान्दुहा॑ना अ॒मृत॑स्य॒ धारा᳚म् ॥ [41]  
#### टीका
कल्पः—“तस्मिन्त्सुपर्णो मधुत्कुलायीति पुरुषशिर आदाय” इति ।    पाठस्तु— तस्मिन्त्सुपर्ण इति ।   तस्मिन्वेतसस्थानीये पुरुषशिरसि मधुकृत्कश्विन्मधुकर आस्ते।   कीदृशः, रुपर्णः शोभनपक्षोपेतः।   कुलायी कुलायो मधुकराणां निवासस्थानं सोऽस्यास्तीति कुलायी।   किं कुर्वन्, देवताभ्यो देवतार्थं मधु भजन्संपादयन।   तस्य पुरुषशिरसस्तीरे समीपे हरयो मधुहरणशीलाः सप्तच्छिद्रवर्तीत्वेन सप्तसंख्याका मधुकरा आसते।   किं कुर्वन्तः, स्वधां स्वधाकारोपलक्षितभोग्यवस्तुरुपाममृतस्य मधुनो धारां दुहानाः शावयन्तस्ते।   पुरुषशिरसि प्राणसमृद्धिसंपादनाय हिरण्यशकलपक्षेपः पूर्वंमभिहितः।   प्राणेष समृद्धेषु सत्सु चेतनं जीवात्मानमासाद्य मधुकररूपत्वं संपाद्य तेन पुरुषशिरः प्रशस्यते।   मथा लोके मधुकरः कास्मिंश्विद्वृक्षे स्वनिवासाय कुलायं कृत्वा मधु संदापयति, तत्र मध्वर्थं यदपा, (प) रं कुलायं कृतं तस्य च्छिद्ररुपासु नाडीषु क्षुद्रा मधुकराः स्वस्वशक्त्यनुसारेण मधू संपादयन्तो वर्तन्ते तद्वत्।   तदेतत्सर्वत्र रूपककल्पनया संपादितम्।   इत्थं प्रशस्तमिदं पुरुषशिरोनेन मन्त्रेण स्वी कुर्यात्।   यत्पूर्वं विहितं पुरुषशीर्षमुपदधातीति तदेतदुपधानं कर्तुमिदं पुरुषशीर्षादानं द्रष्टव्यम् अत्र विनियोगसंग्रहः—  १९५४ घ्रुवेति स्वयमातृण्णां स्पृशेत्प्रेति दधाति ताम्।  
काण्डाद्दूर्वेष्टकां द्वाभ्यामषाढां मधु बा त्रिभि।।  
अनक्ति मधुमित्रेण दघ्ना कूर्मं महीत्वतः।  
कूर्मं दधाति तद्विष्णोर्मुसलं हि घ्रुवेत्युखाम्।।  
यास्ते वामभृतं द्वाभ्यां विराड्रेतःसिचस्त्रिभिः।  
अग्ने द्वाभ्यामुखाहोमो द्रप्सः पुरुशशीर्षके ।।  
आस्ये स्वर्णं क्षिपेत्तत्र मन्त्रोऽभूरिति वा भवेत्।  
ऋचे रुचेद्वयादक्ष्णोः सुवर्णशकले क्षिपेत्।।  
समिद्दघ्ना च मधुना परयेन्नरशीर्पकम्।  
तस्मिंस्तच्छिर आदत्ते पञ्चविंशतिरीरिताः।।  
 अत्र मीमांसा।  
तृतीयाध्प्रयास्याष्टमे पादे द्वितीयाधिकरणे चिन्तितम्— इष्टकावरदानं किं स्वामिनः स्यादुतर्त्विजः।  
स्वामिनः पूर्ववन्नैवमध्वर्योर्वचनादिदम्।।  
 य एतमिष्टकामुपदध्यात्स त्रीन्वरान्दद्यात् ” इत्यत्राध्वर्योर्गोत्रयदानं वा चनिकम्।   नह्यति वचनस्यातिभारः।।  
 इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे द्वितीयप्रपाठके  नवमोऽनुवाकः ।।   ९ ।।  


## चतुर्थाष्टके द्वितीयप्रपाठके दशमोऽनुवाकः
## अनुवाकः १० पशुशीर्षोपधानम्

त्रिष्टुप्, ६,८, १० अष्टिः, अग्निर्ऋषिः


### मन्त्रः

आ॒दि॒त्यङ्गर्भ॒म्पय॑सा सम॒ञ्जन्थ्स॒हस्र॑स्य प्रति॒माव्ँवि॒श्वरू॑पम् ।  
परि॑ वृङ्ग्धि॒ हर॑सा॒ माभि मृ॑ख्षश्श॒तायु॑षङ्कृणुहि ची॒यमा॑नः ।  

#### टीका
 ( अथ चतुर्थाष्टके द्वितीयप्रपाठके दशमोऽनुवाकः )।
नवमेऽनुवाके स्वयमातृण्णाद्युपधानमुक्तम् ।   दशमे पशुशीर्षोपधानं वक्तव्यम् ।    कल्पः “आदित्यं गर्भमित्युखायां पुरस्ताच्चु( च्चि )बुकं प्राचीनमुत्तानं प्राङ्मुख उपधाय” इति ।   पुरुषशिर इत्यनुवर्तते ।   पाठस्तु— आदित्यं गर्भमिति ।   हेऽग्ने त्वं चीयमानः सन्नादित्यं गर्भमदितिदेवतायाः संबन्धि तत्कार्यरूपं गर्भसदृशमिदं परुषशीर्षं परिवृङ्ग्धि परितो वर्जितं कुरु ।   हरसा तेजसा त्वदीयज्वालरूपेण माऽभिवृक्षोऽभिमर्शनं स्पर्शं मा कुरु ।   ज्वालया सर्वं दहन्नप्येत-त्पुरुषशीर्षं मा दहेत्यर्थः ।   अनेन दाहाभावेन तं गर्मं यजमानं वा शतायुषं कृणुहि कुरु।   कीदृशं गर्भं, सहस्त्रस्य प्रतिमां पशुसहस्रेण तुल्यं सदृ  १९५७ शम् ।   अत एव ब्राह्मणेऽभिहितम्—“सहस्र वै प्रति पुरुषः पशूनां यच्छति सहस्त्रमन्ये पशवो प्रध्ये पुरुषशीर्षमपु दधाति सवीर्यत्वाय” इति।  

### मन्त्रः

इ॒मम्मा हिꣳसीर्द्वि॒पाद॑म्पशू॒नाꣳ सह॑स्राख्ष॒ मेध॒ आ ची॒यमा॑नः ।  
म॒युमा॑र॒ण्यमनु॑ ते दिशामि॒ तेन॑ चिन्वा॒नस्त॒नुवो॒ नि षी॑द ।  
#### टीका
कल्पः—“पशूशीर्षाण्युपदधाति यं कामयेतापशुः स्यादिति विषूचीनानि तस्ये-त्युक्तं वातस्य घ्राजिमिति पुरस्तात्प्रतीचीनमश्षस्याजस्त्रमिन्दुमिति पश्चात्प्राचीनमृषभस्य वरूत्रिं त्वष्टुरिति दक्षिणत उदी॑चीनं वृष्णेर्यो अग्निरग्नेरित्युत्तरतो दक्षिणं वस्तस्य तान्यव्यवायेनोत्सर्गैरुपतिष्ठत इमं मा हिꣳसीर्द्विपादमिति पुरुषस्येमं मा हिꣳसीरेकशफ-मित्यश्वस्येमꣳ समुद्रमित्यृषभस्येमाभूर्णायुमिति वृष्णोरजा ह्यग्नेरिति वस्तस्य” इति ।  
तत्तन्मूर्धोपधानमन्त्रेभ्योऽनन्तरमेवाऽऽम्नातास्तत्तदुपस्थानमन्त्रा अनु ते दिशा-मीत्युत्सर्गलिङ्गत्वादुत्सर्गा इत्युच्यन्ते ।   तैस्तैर्मन्त्रैस्ततच्छिरस उपस्थानं कुर्यात् ।  
तत्र पुरुषशीर्षस्योपस्थानमन्त्रमाह— इमं भा हिꣳ सीरिति ।   हे सहस्राक्ष सहस्रसंख्याकज्वालारूपचक्षुर्युक्त (* हे मेध यज्ञनिष्पादक,) आचीयमानः सर्वतः पशुमूर्धभिरूपचर्य प्राप्नुवानः पशूनां ग्राम्याणामारण्यानां च मध्य इमं पुरुषभूर्यरूपं द्विपादं ग्राम्यंपशुं मा हिंसीदार्हरूपां हिंसा मा कार्षीः ।   यदि तव भक्ष्यापेक्षा तर्हि ते नव भक्षणायेममारण्यं मयुं कृष्णमृग-मनुदिशामि पुरुषशीर्षमनु त्वद्भक्ष्यत्वेनातिसृजामि ।   तेन मधुभक्षणेन ज्वालारूपास्तनु-वस्त्वदीयतनूश्चिन्वानः पोषयन्निह निषीद ।  

### मन्त्रः

वात॑स्य॒ ध्राजि॒व्ँवरु॑णस्य॒ नाभि॒मश्व॑ञ्जज्ञा॒नꣳ स॑रि॒रस्य॒ मध्ये᳚ ।  
शिशु॑न्न॒दीना॒ꣳ॒ हरि॒मद्रि॑बुद्ध॒मग्ने॒ मा हिꣳ॑सीः [42]  प॒र॒मे व्यो॑मन्न् ।

#### टीका
अथाश्वशिरस उपधानमन्त्रमाह— वातस्य प्राजिमिति ।   हेऽग्नेऽश्वं मा हिंसीर्ज्वालया मा दह ।   विविधरोगेभ्यो रक्षणप्रदाहः ।   सहस्रमश्वस्य रोगाः सन्ति, तेभ्यः सर्वेभ्यः पालनमित्यर्थः ।   तच्च परममुत्कृष्टं, रक्षितस्याश्वस्य पूनरुपद्रवकथा यथा न जायते तथा रक्षणं रक्षणस्य परमत्वं, तादृशे परमे व्योमन्नेनमश्वं स्थापयेति शेषः ।   कीदृशमश्वं, वातस्य ध्राजिं वायोर्गतिस्वरूपं वायुवच्छीघ्रगतिमित्यर्थः ।   वरुणस्य नाभिम्, अपामधिपतेर्वरुणस्य नाभिस्थानीयं, यथा स्वोदरमध्यवर्तिनी नाभिर्वस्त्रप्रावरणा * धनुश्चिन्हान्तर्गतद्यन्थस्थाने ‘मेधे यज्ञ’ इति भवितुं युक्तम्।  
 १९५८ दिना पाल्यते तद्वदत्यन्तप्रियत्वाद्वरुणेन पालनीयमित्यर्थः ।   अत एव प्रियत्वमाभि प्रेत्य “प्रजापतिर्वरुणायाश्वमनयत्” इत्याम्नायते ।   अश्वमेधकाण्डेऽपि “वारुणो वा अश्वः” इत्याम्नातम्।   सरिरस्य मध्ये जज्ञानं समुद्रजलस्य मध्ये वडवारूपेणोत्पन्नम् ।   अत एवाप्सुयोनिर्वा अश्व इत्यन्यत्र श्रुतम् ।   नदीनां शिशुम ।   यदा नदीनां षतिः समुद्रः पूर्वोक्तन्यायेन पिता तदा नदीनां मातृत्वादयं तच्छिशुः ।   हरिमुपर्यारूढस्य पुरुषस्य हर्तारं नेतारम् ।   आद्रिबुद्धं मार्गमध्ये खुरैश्चुर्णीकृता येऽद्रयः शुद्रापाषाणास्तैर्बुद्धं, तादृशान्पाषाणान्दृष्ट्वा मार्गेऽस्मिन्नश्वो गत इति घोद्धुं शक्यते ।  
### मन्त्रः
इ॒मम्मा हिꣳ॑सी॒रेक॑शफम्पशू॒नाङ्क॑निक्र॒दव्ँवा॒जिन॒व्ँवाजि॑नेषु ।

गौ॒रमा॑र॒ण्यमनु॑ ते दिशामि॒ तेन॑ चिन्वा॒नस्त॒नुवो॒ नि षी॑द ।
#### टीका

अथाश्वशिरस उपस्थानमन्त्रमाह— इमं मा हिꣳ सीरिति ।   पशूनां चतुष्पदां मध्य एकशफमिमगश्वं  माहिंसीः ।   कीदृशमश्वं, कनिक्रदं हेषाशब्दरुपेणात्यन्तक्रन्दनेनोपेतं, वाजिनेषु वाणिनं शीघ्रगति-युक्तेषु प्राणिष्वत्यन्तशीघ्रगतियुक्तम् ।   गौरः सिंहः ।   शेषं पूर्ववत् ।  
### मन्त्रः

अज॑स्र॒मिन्दु॑मरु॒षम्भु॑र॒ण्युम॒ग्निमी॑डे पू॒र्वचि॑त्तौ॒ नमो॑भिः ।  
स पर्व॑भिर्ऋतु॒शᳵ कल्प॑मानो॒ गाम्मा हिꣳ॑सी॒रदि॑तिव्ँवि॒राज᳚म् ।  


#### टीका
अथ ऋषभशिरस उपधानमन्त्रमाह— अजस्रमिन्दुमिति ।   पूर्वेषां महर्षीणां चित्तिर्बुद्धिस्तत्र पूज्यत्वेन वर्तमानमिति शेषः ।   तैर्ध्यैयमतमग्निं नमोभिर्नमस्कारैर्युक्तोऽहमीडे स्तौमि ।   कीदृशमग्निम् ।   अज-स्रीमन्दुं निरन्तरं परमैश्वर्योपेतम् ।   अरुःशब्दो मर्मबाची ।   अरुषं मर्मसंघातं भुरण्युं भरन्तं पालयन्तम् ।   यथा यजमानस्य मर्माणि वैरिणो नोद्घाटयन्ति तथा कुर्वन्तमि-त्यर्थः ।   सोऽग्निरादित्यरूपेण स्थित्वा पर्वभिरमावस्यादिभिस्तिथिभिर्ऋतुशस्तस्मिंस्त-स्मिन्नृतौ कल्पमानः कर्माणि संपादयन्वर्तते ।   तादृश हेऽग्ने गामृषभमूर्धानमेतं मा हिंसीः ।   कीदृशं गाम्, अदितिमखण्डनीयं विराजं विशेषेण राजमानम् ।  

### मन्त्रः
इ॒मꣳ स॑मु॒द्रꣳ श॒तधा॑र॒मुथ्स॑व्ँव्य॒च्यमा॑न॒म्भुव॑नस्य॒ मध्ये᳚ ।  
घृ॒तन्दुहा॑ना॒मदि॑ति॒ञ्जना॒याग्ने॒ मा [43]  हि॒ꣳ॒सी॒ᳶ प॒र॒मे व्यो॑मन्न् ।  
ग॒व॒यमा॑र॒ण्यमनु॑ ते दिशामि॒ तेन॑ चिन्वा॒नस्त॒नुवो॒ नि षी॑द ।  

#### टीका
अथर्षभशिरस उपस्थानमन्त्रमाह— इमꣳ समृद्रमिति ।   हेऽग्ने जनाय यजमानार्थमिमं गामृषभमूर्धानं माहिंसीः, किंतु परमे व्योमन्नुत्तमे विविधरक्षणे स्थितं कुरु ।   कीदृशम्, इमं समुद्रं सम्यगुन्नतं, शतधारं स्वजातीयधेनुद्वारा शतसंख्याकक्षीरोपेतम् ।   अत एवोत्सं   १९५९ जलप्रवाहसहशं भुवनस्य मध्ये व्यच्यमानं विद्यमानं सेव्यमानं वा, घृतं दुहानां स्वजातियधेनुक्षीरादिद्वारा घृतदोहनयुक्तम्, अदितिमखण्डनीयम्।   गवयो गोसदृश आरण्यो मृगाविशेप:।   शेषं पूर्ववत् ।  
### मन्त्रः
वरू᳚त्रि॒न्त्वष्टु॒र्वरु॑णस्य॒ नाभि॒मवि॑ञ्जज्ञा॒नाꣳ रज॑स॒ᳶ पर॑स्मात् ।  
म॒हीꣳ सा॑ह॒स्रीमसु॑रस्य मा॒यामग्ने॒ मा हिꣳ॑सी॒ᳶ पर॒मे व्यो॑मन्न् ।  

#### टीका
अथ वृष्णिशिरस उपधाननन्त्रमाह— वरू त्रिंत्वष्टुरिति ।   हेऽग्नेऽविं वृष्णिशिरो मा हिंसीः ।   कीदृशीमविं, त्वष्टुर्वरूत्रिं रूपाणां निर्माता यस्त्वष्टा तस्यानुग्रहाद्वरणीयरूपयुक्तां, वरणस्य नाभिमनिष्टनिवारक-स्याग्नेर्नाभिस्थानीयां परस्माद्रजसो जज्ञानामुत्कृष्टाज्जगद्रञ्जनात्प्रजा पत्युरस उत्पन्नाम् ।   सप्तमकाण्डे उरसो बाहुभ्यमित्यादिवाक्येऽविः पशूनामिति श्रुतम् ।   महीं महतीं साहस्रीं सहस्रमूल्यामसुरस्य मायां सुवर्भानोरसुरस्य संबन्धित्वेन निर्मिताम् ।   अत एव द्विती-काण्डे सुवर्भानुरित्यादिवाक्येनाभिहिता ।   
### मन्त्रः

इ॒मामू᳚र्णा॒युव्ँवरु॑णस्य मा॒यान्त्वच॑म्पशू॒नान्द्वि॒पदा॒ञ्चतु॑ष्पदाम् ।  
त्वष्टु॑ᳶ प्र॒जाना᳚म्प्रथ॒मञ्ज॒नित्र॒मग्ने॒ मा हिꣳ॑सीᳶ पर॒मे व्यो॑मन्न् ।  
उष्ट्र॑मार॒ण्यमनु॑ [44]  ते॒ दि॒शा॒मि॒ तेन॑ चिन्वा॒नस्त॒नुवो॒ नि षी॑द ।

#### टीका
वृष्णिशिरस उपस्थानमन्त्रमाह— इमामूर्णायुमिति ।   हेऽग्ने इमामूर्णायुमविं वृष्णिशिरोरूपां मा हिंसीः ।   कीदृशीं वरुणस्य मायामनिष्टनिवारकस्याग्नेः संबन्धित्वेन निर्मितां द्विपदां मनुष्याणां चतुष्पदां गवादीनां च त्वचं त्वक्सदृशीम् ।   यथा त्वचा शरीरमावृतं तथा द्विपादो मनुष्याः शीतनिवारणायाविजन्येन कम्बलेनाऽऽच्छादितो भवन्ति ।   चतुष्पादोऽप्यश्वा बलीव-र्दाश्च भारबाहने मार्दवाय पृष्टे कम्बलेनाऽऽच्छादिता भवन्ति ।   तथा त्वष्टुः प्रजापतेः सकाशादुत्पद्यमानानां प्रजानां मध्ये प्रथमं जनित्रं प्रधानत्वेनोत्पन्नम् ।   प्राधान्यं च वीर्यवत्त्वात् ।   वीर्यवत्त्वं च बाहुजन्यानां सर्वेषामाभ्नातं “तस्मात्ते वीर्यावन्तो वीर्या-द्ध्यसृज्यन्त” इति ।   उष्ट्रः प्रसिद्धः ।  

### मन्त्रः
यो अ॒ग्निर॒ग्नेस्तप॒सोऽधि॑ जा॒तश्शोचा᳚त्पृथि॒व्या उ॒त वा॑ दि॒वस्परि॑ ।  
येन॑ प्र॒जा वि॒श्वक॑र्मा॒ व्यान॒ट्तम॑ग्ने॒ हेड॒ᳶ परि॑ ते वृणक्तु ।  

#### टीका
अथ बस्तशिरस उपधानमन्त्रमाह— यो अग्निरग्नेरिति ।   अत्र पञ्चम्यन्तोऽग्निशब्दोऽग्रणीत्वयोगेन प्रजापतिवाची ।   तस्य च सृष्टिसंकल्परूपं यत्तपस्तस्मात्तपसो योऽयमग्निर्व्यवहारहेतुर्जातः ।   तपोयुक्ता-दग्निर्जात इत्येतश्रोतृब्राह्मणे समाम्नातम्—“तदूभूयोऽतप्यत ।   तस्मात्तेपानादग्निरजायत” इति।   प्रजापतेस्तपसोऽधि जातो योऽग्निः पृथिव्याः परि-  १९६० भूमेरुपरि शोचाच्छोचति तपतीत्यर्थः ।   उत वा दिवस्परि अपि च स्वर्गस्योपरि शोचति।   किंच येन वस्तरूपेण विश्वकर्मा जगत्स्रष्टा प्रजापतिर्व्यानड्विविधाप्रजाः पशून्व्याप्तवान् ।   बस्तस्य प्रजापशुसृष्टिसाधनत्वं काम्यपशुकाण्डे समाम्नाः तम्—“ततोऽजस्तूपरः समभवत्तꣳ स्वायै देवतायां आलभत ततो वै स प्रजाः पशूनसृजत” इति।   हेऽग्ने तपसो योऽधिजातस्तथाविध तव हेडः कोपो येन बस्तेन विश्वकर्मा ससर्ज तं बस्तं परिबृणक्तु परिवर्जितं करोतु मा विनाशयत्वित्यर्थः ।   
### मन्त्रः

अ॒जा ह्य॑ग्नेरज॑निष्ट॒ गर्भा॒थ्सा वा अ॑पश्यज्जनि॒तार॒मग्रे᳚ ।  
तया॒ रोह॑माय॒न्नुप॒ मेध्या॑स॒स्तया॑ दे॒वा दे॒वता॒मग्र॑ आयन्न् ।  
श॒र॒भमा॑र॒ण्यमनु॑ ते दिशामि॒ तेन॑ चिन्वा॒नस्त॒नुवो॒ नि षी॑द ॥ [45]  
#### टीका


तस्यैव वस्ताशिरस उपस्थानामन्त्रमाह— अजा ह्यग्नेरिति ।   हि यस्मादियमजाऽग्नेर्गर्भादुदरादजनिष्ट ।   अत एवाऽऽभ्ना- तम्—“स आत्मनो वपामुदक्खिदत्तामग्नौ परागृह्णात्ततोऽजस्तूपरः समभवत्” इति।   सैवाग्नेः प्रजापतेश्चोत्पन्ना जनितार स्वोत्पादकं प्रजापतिमपश्यदुत्पत्त्यनन्तर मेव इष्ट-वती ।   यस्मादेवमजा प्रशस्ता तस्मात्तयाऽजया मेध्यासो याग योग्यायजमानारोहं स्वर्गमुपायन्सामीप्येनैव प्राप्ता विलम्बमन्तरेणैव प्राप्ता इत्यर्थः।   

किंचेदानीं वर्तमाना देवा अग्रे पूर्वस्मिञ्जन्मनि तगैवाजया कर्माण्यनुष्ठाय देवता मायन्देवत्वं प्राप्ताः।   ईदृश (शोऽ) स्य वस्तशिरसो महिमेति तात्पर्यार्थः।   शरभः सिंहधाती क्रूरमृगः।   उक्तैर्मन्त्रैः साध्यं शीर्षोपधानं विधत्ते— “पशुशीर्षाण्युप दधाति पशवो वै पशुशीर्षाणि पशूनेवाव रुन्धे ” [ सं॰ का॰ ५ प्र॰ २ अ॰ ९] इति।  
अन्वयव्मतिरेकाभ्यां पशुशीर्षाणां पुरुषशीर्षाभिमुख्यं विधत्ते— “यं कामयेतापशुः स्यादिति विषूचीनानि तस्योप दध्याद्विषूच एवास्मात्प-शून्दधात्यपशुरेव भवति यं कामयेत पशुमान्त्स्यादिति समाचीनानि तस्योप द  ध्यात्समचि एवास्मै पशून्दधाति पशुमानेन भवति ” [ सं॰ का॰ ५ प्र॰ २ अ॰ ९] इति।  
विषूचीनानि बहुमुखानि पुरुषशिरः प्रति विमुखानीत्यर्थः।   सोऽयं व्यतिरेकः।   समीचीनानि पुरुषशिरः प्रत्यभिमुखानीत्यर्थः।   सोऽयमन्वयः।    सामान्येन बिहितं पुनर्विशेवाकारेण विधत्ते— “पुरस्तात्पतीचीनमश्वस्योप दधाति पश्वात्प्राचीनमृषभस्यापशवो वा अन्ये  १९६१ गोअश्वेभ्यः पशवो गोअश्वानेवास्मै समीचे दधाति ” (सं॰ का॰ ५ प्र॰ २ अ॰ ९) इति।  
अश्वशिरः पूर्वस्यां दिशि प्रत्यङ्मुख उपदध्यात्।   ऋषभशिरः प्रतीच्यां दिशि प्राङ्मुख उपदध्यात्।   गोभ्योऽश्वेम्यश्व येऽन्ये जातितः।   पशुत्वेऽप्यप्रशस्तत्वादपशव एव।   तस्मात्प्रशस्तयोर्गवाश्वशिरसोराभिमुख्योपधानेन यजमानार्थं सर्वान्पशूनभिमुखा-नेव करोति।  
अथोपस्थानमन्त्रेष्वारण्यानामनुदेशनस्य तात्पर्यं दर्शयति— “एतावन्तो वै पशवो द्विपादश्व चतुष्पादश्व तान्वा एतदग्नौ प्र दधाति यत्प-शुशीर्षाण्युपदधात्यमुमारण्यमनु ते दिशामीत्याह ग्राम्येभ्य एव पशुभ्य आरण्या-न्पशूञ्छुचमनूत्सृजति तस्मात्समावत्पशूनां प्रजायमानानामारण्याः पशवः कनीयाꣳसः शुचा ह्यृताः” (सं॰ का॰ ५ प्र॰ २ अ॰ ९) इति।  
ये द्विपादो मनुष्यादयो येऽपि गवादयश्वतुष्पादा एतावन्त एव लोके विद्य-मानाः पशवः ।   एवं सति पुरुषशीर्षाणां चोपधानेन तान्सर्वानग्नौ प्रक्षिपति।   अतस्त-त्परिहारायारन्यपशूनामेनुदशनम्।   तेन चानुदेशनेन ग्राम्येभ्यः पशुभ्योऽपकृष्या-रण्यान्पशून्प्रति शुचं वह्नितापं प्रेरयति।   हि यस्माच्छुचा वह्नितापेनारण्याः पशव ऋताः प्राप्तास्तस्माद्ग्राम्यैः पशुभिरुत्पत्तिसम्योऽपि ते कनीर्यासो मूल्यानर्हाः।  
यदुक्तं सूत्रकारेण—“नमो अस्तु सर्पेभ्य इति दक्षिर्णेऽसे सर्पशिर उप दध्याद्विषूचीनं पशुशीर्षेरपि वा यजुरेव वदेन्नोपदध्यात् ” इति।  
तत्रोपधानं विधत्ते— “सर्पशीर्षमुप दधाति यैव सर्पे त्विषिस्तामेवाव रुन्धे” (सं॰ का॰ ५ प्र॰ २ अ॰ ९) इति।   त्विषिर्दीप्तिः।   मन्त्रपाठमात्रं विधत्ते- “यस्तमीचीनं पशुशीर्षैरुपदध्याद्ग्राम्यान्पशून्दꣳ शुकाः स्युर्यद्विषूचीनमारण्या-न्यजुरेव वदेवव तां त्विषिꣳ रुन्धे या सर्पे न ग्रान्यान्पशुन्हिनस्ति नाण्यान् ” (सं॰ का॰ ५ प्र॰ २ अ॰ ९) इति।  
 १९६२ सर्पशीर्षस्य संमुखत्वे विमुखत्वे च भावसद्भावात्प्रकारान्तरासंभवाच्च तदुप-धानं परित्यज्य मन्त्रमेव पठेत्।   तदा मन्त्रपाठेन सर्पत्विषिरपि प्राप्यते।   संमुखविमुख-त्वयोरभावाद्दोषद्वयमपि नास्ति।  
तमिमं केवलमन्त्रपक्षमुपेक्ष्योपधानपक्षस्यैव प्राप्तिप्रतिप्रसवं विधत्ते— “अथो खलूपधेयमेव यदुपदधाति तेन तां त्विषिमेव रुन्धे या सर्पे यद्यजुर्वदति तेन शान्तम” (सं॰ का॰ ५ प्र॰ २ अ॰ ९) इति।  
सर्पे या त्विषिस्तामुपधानेन लभते।   मन्त्रपाठेन सर्पशिरसः शान्तत्वादेशनमपि न भवति।   
अत्र विनियोगसंग्रहः—
आद्युखायां शिरो घत्त इममित्युपतिष्ठते।  
वाताश्वस्य शिरः प्राच्यां दध्यादिमं जपेत्तथा॥   
अजर्षभशिरः पश्वादिममित्यनुमन्त्रणम्।  
वरु दक्षिणतो बृष्णिशिरस्तन्मन्त्रणं त्विमाम्॥   
य उदिच्यां बस्तशिरस्तन्मन्त्रणमजेत्यतः।  
दशमे त्वनुवाकेऽस्मिन्दश मन्त्रा उदीरिताः॥  
अथ मीमांसा।  
प्रथमाध्यायस्य चतुर्थपादे षोडशाधिकरणे चिन्तितम्— पशवोऽन्ये गवाश्वेभ्योऽपशवो वा इति श्रुतम्।  
अजादिष्वपशुत्वं यद्गुणवादोऽथवा स्तुतिः॥
स्तुत्यमभावाद्गुणस्तेषु पशुकार्यनिषेधनम्।  
अशक्यत्वान्निषेधस्य धटाद्यर्थाभिधायिना॥
पशवोऽपशुशब्देन प्राशस्त्याभावसाम्यतः।  
लक्ष्यास्तत्र निमित्तं तु प्रशंसैव गवाश्वयोः॥

इदमाम्नायते – “अपशवो वा अन्ये गोअश्वेभ्यः पशवः ” इति।   अत्राजादिषु श्रूयमाणां यदपशुत्वं तस्यार्थवादत्वं न संभवति।   पशुत्वमात्रनिषेधेन स्तुतेरप्रति-भानात्।   ततः पशुकार्यनिषेधरूपो गुणोऽभिधीयत इदि चेत्।    मैवम्।   अ-  १९६३ जादिपशुविधिवैयर्थ्यप्रसङ्गेन निषेद्धुमशक्यत्वात्।   अपशुशब्दः पशुव्यतिरिक्तं घटा-दिपदार्थमभिदधाति।   तस्मिन्धटादौ गवाश्ववत्प्राशस्त्यं नास्ति।   सोऽयं प्राशस्त्याभा-वोऽजादिषु पशुष्वस्तीत्यनेनाभिप्रायेण पशव तव सन्तोऽप्यजादयो घटादिसाम्या-दपशुशब्देन लक्ष्यन्ते।   पूर्वत्र यजमानकार्यसिद्धिराग्नेये मुखजत्वमादित्ववत्तेजस्वित्वं च यजमानादिशब्दानां प्रस्तराद्यर्थेषु प्रवृत्तिनिमित्तम्।   तत्प्रवृत्तिफलं प्रस्तरादि-प्रशंसा।   इह त्वपशुशब्दस्यागादिषु प्रवृत्तौ गावश्वयोः प्रशसैव निमित्तं फलं च।   द्विप्रकारा हि प्रशंसा-वस्तुनि विद्यमानगुणोत्कर्ष एकः प्रकारः, स्तावकेन शब्देन संपादितो गुणो-त्कर्षोऽपरः प्रकारः।   गवाश्वयोरजादिभ्य उत्कर्षो लोकसिद्धो यः सोऽत्र निमित्तम्।   अजादयः स्वभावतः पशवोऽपि सन्तो वाश्वौ प्रत्यपशवः संपन्नाः।   ईदृशो गवाश्वयोर्म-हिमेति स्तुतिः फलम।   तस्मात्।   “अपशवो वा अन्ये ” इत्ययमर्थवादः।   अयमेव न्याय उदारहणान्तरे योजनीयः।   “अयज्ञो वा एष योऽसामा ” इत्येकमुदाहरणम्।   “ असत्रं वा एतद्यदच्छन्दोमम् ” इत्यपरमुदाहरणम्।   अग्निहोत्रदर्शंपूर्णमासादिर्यज्ञोऽपि सामहीनत्वादयज्ञो भवति।   ईदृशः साम्नो महिमा।   छन्दोमशब्दन चतुर्विंशस्वत्वारिं-शोष्टाचरवारिंश इत्येते त्रयः स्तोमा उच्यन्ते।   अक्षरसख्यासाम्येन गायत्रीत्रिष्टुब्जगतीछन्दोभिर्मीयमानत्वात्।   तेषां च विष्टुतिः सामब्राह्मणे द्रष्टव्या।   अतः सत्रमपि चतुर्दशरात्रादिकं छन्दोमरहितत्वादसत्रं भवति।   ईदृशश्छन्दोमानां महिमेत्येवं स्तावकत्वादर्धवादत्लम्।।  
 इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे द्वितीयप्रपाठके  दशमोऽनुवाकः ॥ १० ॥   

## अनुवाकः ११ याज्यानुवाक्याः  

गायत्री, २,६, १० त्रिष्टुप् । विश्वेदावा ऋषयः

## चतुर्थकाण्डे द्वितीयप्रपाठके एकादशोऽनुवाकः

### मन्त्रः

इन्द्रा᳚ग्नी रोच॒ना दि॒वᳶ परि॒ वाजे॑षु भूषथः ।  
तद्वा᳚ञ्चेति॒ प्र वी॒र्य᳚म् ।  
#### टीका
दशमेऽनुवाके पशुशिरसामुपधानमुक्तम्।   अथैकाशे याज्यानुवाक्या उच्यन्ते।  
चातुर्मास्येषु वरुणप्रघासाख्यं यद्द्वितीयं पर्व तस्मिन्हवींषि चत्वार्या-म्नातानि— “ऐन्द्राग्नमेकादशकपालं मारुतीमामिक्षां वारुणीमामिक्षां कायमेकक-पालम् ” इति।   तत्रैन्द्रग्नस्य पुरोनुवाक्यामाह— इन्द्राग्नी रोचनेति।   दिवो द्युलोकस्य रोचना भासकौ हे इन्द्राग्नी वाजेषु हविर्लक्षणेष्वन्नेषु परिभूषथः परितः प्राप्नुतो भागमिति शेषः।   तत्तस्मात्कारणद्वां युव-योर्वीर्यं सामर्थ्यं प्रचेति प्रकर्षेणाज्ञायि लोके सर्वैर्ज्ञातमित्यर्थः।  
### मन्त्रः

श्ञथ॑द्वृ॒त्रमु॒त स॑नोति॒ वाज॒मिन्द्रा॒ यो अ॒ग्नी सहु॑री सप॒र्यात् ।  
इ॒र॒ज्यन्ता॑ वस॒व्य॑स्य॒ भूरे॒स्सह॑स्तमा॒ सह॑सा वाज॒यन्ता᳚ ।  
#### टीका
तत्रैव याज्यामाह— श्नथदूवृत्रमुतेति।   यो यजमान इन्द्राग्नी सपर्यात्परिचरति।   कीदृशा-विन्द्राग्नि, सहुरी समानाह्वानौ।   स यजमानो वृत्रं वरिणं श्नथद्विनाशयति।   उ-  १९६६ तापि च वाजमन्नं सनोति सर्वेभ्यः प्रयच्छति।   पुनरपि भूरेर्बहुलस्य वसव्यस्येरज्यन्ता, ईश्वरत्वं प्राप्तवन्तौ, सहसा स्वकीयेन बलेन सहस्तमाऽदिशयेन सोढारौ परबलस्या-भिभवितारावित्यर्थः।   वाजयन्ता वाजमन्मात्मन इच्छन्तौ।  
### मन्त्रः
प्र च॑र्ष॒णिभ्य॑ᳶ पृतना॒ हवे॑षु॒ प्र पृ॑थि॒व्या रि॑रिचाथे दि॒वश्च॑ ।  
प्र सिन्धु॑भ्य॒ᳶ प्र गि॒रिभ्यो॑ महि॒त्वा प्रेन्द्रा᳚ग्नी॒ विश्वा॒ भुव॒नात्य॒न्या ।  

#### टीका
तत्रैव विकल्पितां याज्यामाह— प्र चर्षणिभ्य इति।   हे इन्द्राग्नी पृतना संग्रामेषु  हवेषु हविः स्वीकारार्थे-ष्वाहवानेषु च चर्षणिभ्यो मनुष्येभ्यः प्रिरिचाथे परिरिचाथे प्ररिक्तावतिरिक्तौ भवथ:।   सर्वानपि मनुष्यानतिरिच्य वर्तेथे इत्यर्थः।   तथा पृथिव्या दिवश्व प्ररिरिचाथे तदुभयमतिरिच्य वर्तेथे।   तथा सिन्धुभ्यः प्ररिरिचाथे।   तथा गिरिभ्यः पर्वतेभ्यः प्ररिरिचाथे।   किं बहुना, अत्यन्याऽत्यन्तमितराणि विश्वा भुवना सर्वाणि भुवनानि महित्वा स्वकीयेन महिम्ना युवां प्ररिरिचाथे अतिरिच्य वर्तेथे।  
### मन्त्रः
मरु॑तो॒ यस्य॒ हि [46]  ख्षये॑ पा॒था दि॒वो वि॑महसः ।  
स सु॑गो॒पात॑मो॒ जनः॑ ।  

#### टीका
अथ मारुत्या आमिक्षायाः पुरोनुवाक्यामाह— मरुतो यस्य हीति।   हे मरुतो दिवो द्युलोकादागता यूयं यस्य यजमानस्य क्षये गृहे पाथ रक्षां कुरुथ।   कीदृशा मरुतः, विमहसो विशिष्टं महस्तेजो येषान्ते विमहसः।   स जनस्तादृशो यजमानः सुगोपातमोऽतिशयेन रक्षको भवतु।  
### मन्त्रः
य॒ज्ञैर्वा॑ यज्ञवाहसो॒ विप्र॑स्य वा मती॒नाम् ।  
मरु॑तश्शृणु॒ता हव᳚म् ।  
#### टीका

तत्रैव विकल्पितामन्यां पुरोनुवाक्यामाह— यज्ञैर्वा यज्ञेति।   यज्ञवाहसो यज्ञस्य वोढारो हे मरुतो यज्ञैर्वा निमित्तभूतै-र्हवं मदीयमाह्वानं शृणुत।  
### मन्त्रः
श्रि॒यसे॒ कम्भा॒नुभि॒स्सम्मि॑मिख्षिरे॒ ते र॒श्मिभि॒स्त ऋक्व॑भिस्सुखा॒दयः॑ ।  
ते वाशी॑मन्त इ॒ष्मिणो॒ अभी॑रवो वि॒द्रे प्रि॒यस्य॒ मारु॑तस्य॒ धाम्नः॑ ।  

#### टीका
तत्रैव याज्यामाह— श्रियसे कं भानुभिरिति।   हे [ते] मरुतः पुरोवातरूपाः सन्तः कं श्रियसे प्राणिभिराश्रयितुं भानुमिर्भासकै रश्मिभिः सूर्यरश्मिभिः सहिताः सँमिमिक्षरे मेघ-वृष्टया भूमिं सम्यक्सेक्तुमिच्छन्ति।   ते मरुत ऋव्कभिर्याज्यापुरोनुवाक्यारूपाभि-ऋर्ग्भिः स्तुताः सन्तः सुखादयः शोभनं हविः खादितवन्तः।   ततस्ते मरुतो वाशीमन्त उत्साहजनितवोषरूपबहुविधशब्दवन्तः, इष्मिणः स्वगृहान्प्रति गतवन्तः अभिरवः स्वकार्यस्य निष्पन्नत्वेन विघ्नकारिभ्योऽसुरेभ्यो भयरहिताः, प्रियस्य मारुतस्य धाम्नो मरुतां संबन्धि यत्प्रियं स्थानं तद्विद्रे लब्धवन्तः।     १९६७
### मन्त्रः

अव॑ ते॒ हेड॒ ..

#### टीका
अथ वारुणीमामिक्षामित्येतस्य याज्यानुवाक्ययोः प्रतीके दर्शयति— अव ते हेड इति।   अव ते हेड इति पुरोनुवाक्या।  



- पूर्णमन्त्रपाठः  
-  [ अव॑ ते॒ हेडो॑ वरुण॒ नमो॑भि॒रव॑ य॒ज्ञेभि॑रीमहे ह॒विर्भिः॑ ।  
ख्षय॑न्न॒स्मभ्य॑मसुर प्रचेतो॒ राज॒न्नेनाꣳ॑सि शिश्रथᳵ कृ॒तानि॑  ॥

  - अथ त्रिहविषि मध्यमस्य वारुणस्य पुरोनुवाक्या - अवते हेड इति त्रिष्टुप् ॥ हे वरुण ते तव हेडः क्रोधमभिशस्त्यादिहेतुं नमोभिर्नमस्कारैरवेमहे अपनयामः । ई गतौ, शपो लुक् । यज्ञैश्च पूजामन्त्रैश्च हविर्भिः पुरोडाशादिभिश्चावेमहे अपनयामः । ततस्त्वमस्मभ्यमस्मदर्थमेव हे क्षयन्निवसन् अस्मदुपकारायैव यतमान । क्षियतेर्व्यत्ययेन शप्, क्षयतिरेव वा निवासकर्मा, षाष्ठिकमामन्त्रिताद्युदात्तत्वम् । अस्मदीयानि कृतान्येनांसि पापानि शिश्रथः श्रथय हे असुर रक्षसां निरसितः प्रचेतः प्रकृष्टमते राजन् सदा दीप्यमान ॥

  -  अथ वारुणस्य पुरोनुवाक्या - अव ते हेड इति त्रिष्टुप् ॥ इयं 'वैश्वानरो नः' इत्यत्र व्याख्याता । हे वरुण नमोभिः नमस्कारैरन्नैर्वा यज्ञैश्च हविर्भिश्च हविष्मद्भिर्वा यज्ञैः तव हेडः क्रोधं अवेमहे अवनयामः । हे असुर प्राणप्रद प्रकृष्टचेतस्क राजन् अस्मभ्यमस्मदर्थं क्षयन्निवसन् अस्माकं कृतानि पापानि शिश्रथः श्लथयेति ॥]

Mantra
उदु॑त्त॒मम् .. ।  
२२२
उदुत्तममिति याज्या।   एतच्चोभयं वैश्वानरो न उत्येत्यस्मिन्ननुवाके व्याख्यातम्।

  - पूर्णमन्त्रपाठः  
  - उदु॑त्त॒मव्ँव॑रुण॒ पाश॑म॒स्मदवा॑ध॒मव्ँवि म॑ध्य॒मꣵ श्र॑थाय ।  
  अथा॑ व॒यमा॑दित्य [49]  व्र॒ते तवाना॑गसो॒ अदि॑तये स्याम  ॥

    - तत्रैव याज्या - उदुत्तममिति त्रिष्टुप् ॥ हे वरुण उत्तमं पाशमस्मत्सकाशादुच्छ्रथाय ऊर्ध्वमुच्छ्रथय । अधममवश्रथय अधस्तादवकृष्य नाशय । मध्यमं विश्रथय विष्वक्कृत्य नाशय । श्रथ दौर्बल्ये चुरादिरदन्तः, वर्णव्यत्ययेनोपान्त्यस्य दीर्घत्वम् ।

  अत्र केचित् - उद्भूतादिभूतमध्यस्थशक्तितया धर्मपाशानां त्रैविध्यमाहुः । उत्तमाधममध्यमदेहप्रभवतया त्वन्ये । +++(केचित्, अन्ये इति पक्षद्वयम् उल्लिखितम् । अस्य विवरणं न लब्धम्)+++ ऊर्ध्वाधोमध्यमगतिहेतुत्वेनापरे ।
  -  अथानन्तरं वयमनागसः विमुक्तसर्वपापाः तव व्रते कर्मणि स्याम योग्या भवेम । अदितये अखण्डितत्वाय अदीनत्वाय वा स्यामेति । हे आदित्य अदितेः पुत्र । यद्वा - इत्थमनागसस्सन्तो वयमदितये अनभिशस्तये स्याम । किमर्थं? तव व्रते कर्मणि कर्मार्थं योग्यतार्थमिति । अनागस इति बहुव्रीहौ व्यत्ययेन 'नञ्सुभ्याम्' इति न प्रवर्तते, लुप्तमत्वर्थीयो वा अनागस्विन इति ॥
  -  तत्रैव याज्या - उदुत्तममिति त्रिष्टुप् ॥ इयमपि तत्रैव व्याख्याता । हे वरुण उत्तमं उत्तमफलप्राप्तिहेतुं ऊर्ध्वकर्षणं वा पाशं कर्मपाशं अस्मत्त उच्छ्रथाय ऊर्ध्वमुत्क्षिप्य उत्कृष्य नाशय । अधमं निकृष्टफलप्राप्तिहेतुं अधःपतनहेतुं वा कर्मपाशमवश्रथय अधस्तादपकृष्य नाशय । मध्यमं पाशं विश्रथय विष्वङ्नाना विकृष्य नाशय । अथैवं त्वया कृते वयमनागसः क्षाळितसर्वकर्माणः तव व्रते कर्मणि उपासनात्मनि स्याम अदितये अखण्डितैश्वर्याय हे आदित्य देवानामादिभूत अदितेर्वा अपत्येति ॥]

### मन्त्रः
कया॑ नश्चि॒त्र आ भु॑वदू॒ती स॒दावृ॑ध॒स्सखा᳚ ।  
कया॒ शचि॑ष्ठया वृ॒ता ।  
[47]  

#### टीका
अथ कायमेककपालमित्यस्य पुरोनुवाक्यामाह— कया नश्र्वित्र इति।   कस्य प्रजापतेः संबन्धिनीत्यस्मिन्नर्थे स्रीलिङ्गः केतिशब्दो वर्तते।   ऊतिशब्दो रक्षणवाची।   कयोत्या प्रजापतिसंबन्धिना रक्षणेन चित्र आभुवद्विचित्रोऽयं यज्ञो नोऽस्मान्प्रत्यागतः।   कीदृशो यज्ञः, सदावृधः सर्वदा वर्धमानः, सखा सखिवत्प्रियतमः।   स च यज्ञः कया प्रजापतिसंबन्धिन्या शचि ष्टयाऽतिशयितया शक्त्या वृता युक्त इत्यर्थः।

### मन्त्रः
को अ॒द्य यु॑ङ्क्ते धु॒रि गा ऋ॒तस्य॒ शिमी॑वतो भा॒मिनो॑ दुर्हृणा॒यून् ।  
आ॒सन्नि॑षून्हृ॒थ्स्वसो॑ मयो॒भून्य ए॑षाम्भृ॒त्यामृ॒णध॒थ्स जी॑वात् ।  

#### टीका
तत्रैव याज्यामाह- को अद्य युङ्क्त इति।   कः प्रजापतिरद्यास्मिन्दिन ऋतस्य धुरि यज्ञस्या-ग्रभागे यज्ञप्रवृत्तिवेलायामित्यर्थः।   गा वाग्विशेषानस्मदीयस्तुतिरूपान्युङ्क्ते स्वचित्ते योजयति।   कीदृशान्वाग्विशेषान्, शिमीवतः कर्मयुक्तानेतत्कर्मयोग्यानित्यर्थः।   भामिनः स्वार्थावभासकान।   दुर्हृणायून्दुःखहरणशीलान्।   आसन्निषूनस्मदीययास्यं मुखमिष्यन्ति गच्छन्तीत्यासन्निषवस्तान।   हृत्स्वसो हृत्सु स्तुत्यानां हृदयेषु सन्ति तिष्ठन्तीति हृत्स्वसस्तान्हृदयंगमानतिप्रियानित्यर्थः।   मयोभून्सुखस्य भावयितृन।   यो यजमान एषां वाग्विशेषाणां सृत्या भरणक्रियामृणधद्वर्थयति पुनः पुनः स्तौतीत्यर्थः ।   स यजमानो चीवाच्चिरं जीवति।   

### मन्त्रः
अग्ने॒ नय॑
#### टीका

अथ स्विष्टकृतो याज्यानुवाक्ययोः प्रतीके दर्शयति— अग्ने नयेति।   अग्ने नय सुपथेति पुरोनुवाक्या।  

  - पूर्णमन्त्रपाठः  
- [अग्ने॒ नय॑ सु॒पथा॑ रा॒ये अ॒स्मान् विश्वा॑नि देव व॒युना॑नि वि॒द्वान् ।  
यु॒यो॒ध्य॑स्मज्जुहुरा॒णमेनो॒ भूयि॑ष्ठान्ते॒ नम॑उक्तिव्ँविधेम ॥

  - आग्नीध्रीये जुहोति - अग्ने नयेति त्रिष्टुभा ॥ व्याख्याता चेयं 'उभावाम्' इत्यत्र । हे अग्ने शोभनेन मार्गेण अस्मान्नय धनार्थम् । हे देव विश्वानि वयुनानि ज्ञानोपायभूतानि विद्वान् ।  
किञ्च - जुहुराणं कुटिलस्वभावं चैनः पापमस्मत्तो युयोधि पृथक्कुरु । वयं च ते भूयिष्ठां नमउक्तिं विधेमेति ॥]

  - [अग्नये पथिकृते पुरोडाशमष्टाकपालं निर्वपेद्यो दर्शपूर्णमासयाजी सन्नमावास्यां वा पौर्णमासीं वातिपादयेत्' (तै.सं. 2.2.2) इत्यस्य पुरोनुवाक्या - अग्ने नयेति त्रिष्टुप्चतुष्पदा ॥  
  हे अग्ने देव सुपथा शोभनेन मार्गेण शास्त्राविरुद्धेन । 'परादिश्छन्दसि' (पा.सू. 6.2.199) इत्युत्तरपदाद्युदात्तत्वं, 'आद्युदात्तं द्व्यच्छन्दसि' (पा.सू. 6.2.119) इति तु न भवति अन्तोदात्तत्वात्पथिन्शब्दस्य, क्रत्वादिर्वा द्रष्टव्यः (पा.सू. 6.2.198) । 'न पूजनात्' (पा.सू. 5.4.69) इति समासान्तप्रतिषेधः । इर्दृशेन मार्गेणास्मान्नय । किमर्थं ? - राये धनाय हविर्लक्षणाय ; त्वदीयहविस्सम्पादनयोग्या वयं यथा भवामस्तथा कुर्वित्यर्थः । त्वं हि विश्वानि वयुनानि ज्ञानान्यभिप्रायान्विद्वान् । 'अजियमिशीङ्भ्यश्च' (उ.सू. 348) इत्यजेरुनन्प्रत्ययः, 'अजेर्व्यघञपोः' (पा.सू. 2.4.56) इति वीभावश्च ।  
  किञ्च - एनः पापं दर्शपूर्णमासातिपत्तिलक्षणम् अस्मत् अस्मत्तः युयोधि अपनय । यौतिः पृथग्भावे लोटि 'बहुळं छन्दसि' (पा.सू. 2.4.76) इति शपः श्लुः, 'वा छन्दसि' (पा.सू. 3.4.88) इत्यपित्त्वाभावेन अङित्त्वात् 'अङितश्च' (पा.सू. 6.4.103) इति धिभावः । कीदृशमेनः ? - जुहुराणं कुटिलस्वभावम् । हुर्च्छा कौटिल्ये इत्यस्मात् 'हुर्च्छेस्सनो लुक् छलोपश्च' (उ.सू. 257) इत्यानच्प्रत्ययः । हुर्छितुमिच्छति जुहुराणम् । यद्वा - हृ प्रसह्यकरणे, जुहोत्यादिकः, तस्मात्ताच्छीलिके (पा.सू. 3.2.129) चानशि शपः श्लुः (पा.सू. 2.4.75), 'बहुळं छन्दसि' (पा.सू. 7.1.103) इत्युत्वम् । तदर्थं वयं ते तुभ्यं भूयिष्ठां बहुतमां नमउक्तिं नमस्कारोक्तिं विधेम क्रियास्म । विध विधाने, आशिषि लिङ्, 'लिङ्याशिषि' (पा.सू. 3.1.86) इत्यङ्, यासुडादिः (पा.सू. 3.4.103)।, 'छन्दस्युभयथा' (पा.सू. 3.4.117) इति सार्वधातुकत्वात्सलोपः, अव्ययपूर्वपदप्रकृतिस्वरत्वम् (पा.सू. 6.2.2) । नमस आद्युदात्तत्वम् । 'पथो वा एषः' (तै.सं. 2.2.2) इत्यादि ब्राह्मणम् ॥]

### मन्त्रः
आ दे॒वानाम्
  #### टीका
आ देवानामपि पन्था-मिति याज्या।   तच्चोभयमुभा वामिन्द्राग्नी इत्यनुवाके व्याख्यातम्।  

  - पूर्णमन्त्रपाठः  
- [ आ दे॒वाना॒मपि॒ पन्था॑मगन्म॒ यच्छ॒क्नवा॑म॒ तदनु॒ प्रवो॑ढुम् ।     
अ॒ग्निर्वि॒द्वान्थ्स य॑जात् [27]  सेदु॒ होता॒ सो अ॑ध्व॒रान्थ्स ऋ॒तून्क॑ल्पयाति ।।     

  - तत्रैव याज्या - आ देवानामिति चतुष्पदा त्रिष्टुप् ॥   
देवानां पन्थां पन्थानं (वयं) कर्ममार्गं आगन्म आगता भूयास्म । 'मन्त्रे घसह्वर' (पा.सू. 2.4.80) इत्यादिना च्लेर्लुक् । यद्वा - 'बहुळं छन्दसि' (पा.सू. 2.4.73) इति शपो लुक् । 'पथिमथोस्सर्वनामस्थाने' (पा.सू. 6.1.199) इति पथिन्शब्दस्याद्युदात्तत्वम्, द्वितीयैकवचनेपि व्यत्ययेन (पा.सू. 3.1.85) 'पथिमथ्यृभुक्षामात्' (पा.सू. 7.1.85) इत्यात्वम् । ये वयं कालातिपत्त्या कर्ममार्गात्प्रच्युतास्तेऽपि वयम् ।   
यद्वा - यतः कर्ममार्गात्प्रच्युताः, तमपि पन्थानमागन्म । किं कार्त्स्न्येन सर्वं र्वोढुं शक्यत इत्यत आह - यच्छक्नवाम यावत्किञ्चिदेव विषये अनुष्ठातुं शक्नुयाम । लोट्याडागमः (पा.सू. 3.4.92), सतिशिष्टो विकरणस्वरः (पा.सू. 6.1.158 वा 9) । तदनु प्रवोढुं तच्छक्यं कर्मजातं अनुक्रमेणाविच्छेदेन निर्वोढुं पन्थानमगन्म । अविच्छेदेनानुष्ठानं प्रवाहः । प्रवोढुमित्यत्र 'तादौ च निति कृत्यतौ' (पा.सू. 6.2.50) इति गतेः प्रकृतिस्वरत्वम् । शक्त्या कर्मप्रवाहो लक्ष्यत इति लक्षणे अनोः कर्मप्रवचनीयत्वम् (पा.सू. 1.4.84) । यद्वा - तदिति लिङ्गव्यत्ययेन (पा.सू. 3.1.85) नपुंसकत्वम्, तं पन्थानमनु प्रवोढुं यस्माद्वयं शक्नवाम । सम्भावने लोट् । तस्मात्तमागता वयमिति ।   
ननु तदवस्थमेव कर्मणो वैकल्यं, कथं वा निर्वोढुं शक्यत इत्यत आह - स एव खल्वग्निः पथिकृन्नामा यजात् यजेत् अविगुणं यागं निर्वर्तयिष्यति अनतिपन्नतां कर्मणस्सम्पादयिष्यति । लेट आडागमः (पा.सू. 3.4.94) ।  
कोऽस्य विशेष इत्यत आह - विद्वान् सम्यग्यागसम्पादनोपायज्ञः । ननु देवानां यागेऽतिपन्ने किमग्निना शक्यमित्यत आह - स एव खल्वग्निः होता देवानां साधु आह्वाता । ह्वयतेस्तृनि 'बहुळं छन्दसि' (पा.सू. 6.1.34) इति सम्प्रसारणम् । देवाः खल्वग्निना हूयमानाः कर्मणो वैगुण्यमनादृत्य आगमिष्यन्तीति । अधुना किमग्निना अशक्यं कर्तुमिति प्रतिपाद्यते - स खल्वग्निः अध्वरान् यागान् कल्पयाति कल्पयति अकालकृतानपि फलप्रदानसमर्थान् करोति ।   
यद्वा - अध्वरान् ध्वरैः कर्मणो वारकैः कालातिपत्त्यादिदोषैः रहितानस्मान् अस्मद्यागान्वा करोतु । एवं हि 'नञ् सुभ्याम्' (पा.सू. 6.2.172) इत्युत्तरपदान्तोदात्तत्वं लभ्यते । ननु कालो बलवान्, तत्कथं तदतिपत्तिः अग्निना परिहर्तुं शक्यत इत्यत आह - स एव खल्वग्निः ऋतून् कालावयवान् कल्पयाति, आदित्यात्मनाप्यग्नेरेवावस्थितत्वात् । यः कालस्यैव स्रष्टा स कथं विपन्नकालं अविपन्नं कर्तुं न शक्नुयादिति भावः ।  

अत्र स इति पदं चतुः प्रयुज्यते । तत्र संहितायां प्रथमस्य 'एतत्तदोः' (पा.सू. 6.1.132) इति प्रथमा लुप्यते । द्वितीयस्य तु 'सोऽचि लोपे चेत्' (पा.सू. 6.1.134) इति लुप्यते । तृतीयस्य तु 'अतो रोः' (पा.सू. 6.1.113) इति रोरुत्वे, गुणे च कृते, 'अनुदात्ते च कुधपरे' (पा.सू. 6.1.120) इति रोः प्रकृतिभावः । चतुर्थस्य तु 'भोभगोअघोअपूर्वस्य योऽशि' (पा.सू. 8.3.17) इति यत्वे कृते, 'लोपश्शाकल्यस्य' (पा.सू. 8.3.19) इति लुप्यते, लोपस्यासिद्धत्वात् (पा.सू. 8.2.1) गुणो न क्रियते ॥़]

### मन्त्रः
शन्नो॑ भवन्तु॒ ..
वाजे॑वाजे ।  

#### टीका
अथामिक्षानिष्पादिनो वाजिनहविषो याज्यानुवाक्ययोः प्रतीके दर्शयति— शं नो भवन्त्विति।   शं नो भवन्तु वाजिनो हवेष्विति पुरोनुवाक्या।  

-  [ शन्नो॑ भवन्तु वा॒जिनो॒ हवे॑षु  
दे॒वता॑ता मि॒तद्र॑वस्स्व॒र्काः ।  
ज॒म्भय॒न्तोऽहि॒व्ँवृक॒ꣳ॒ ..  
रख्षाꣳ॑सि॒ सने᳚म्य॒स्मद्यु॑यवन्न् [35] अमी॑वाः  ॥

  - शं नो भवन्त्विति त्रिष्टुप् । अस्तारपङ्क्तिपक्षे देवतातेत्यादिः त्रिपदा त्रिष्टुप् ॥ नोस्माकं शं भवन्तु सुखहेतवो भवन्तु हवेषु आह्वानेषु । पूर्ववदप् । वाजिनोश्वाः देवताता देवास्तायन्ते विस्तार्यन्ते पृथक्पृथगाराध्यन्तेस्मिन्निति देवतातिर्यज्ञः । परमप्यनुनासिकलोपं बाधित्वा व्यत्ययेन 'अनुनासिकस्य क्विझलोः' इति पूर्वपदस्य दीर्घत्वम्, तत्रानुनासिकलोपः, पूर्ववत्सप्तम्या डादेशः । दासीभारादिः । मितद्रवः व्याख्यातम् । स्वर्काः शोभनगमनाः शोभनस्तुतयो वा । 'नञ्सूभ्याम्' इति स्वरः । जम्भयन्तः भञ्जयन्तः अहिमागत्य हन्तारं वृकं हिंसकं चोरादिकं रक्षांसि च । यद्वा - अहिमागत्य हन्तारं वृकमपहर्तारम् । कुक वृक आदाने, इगुपधात्कः । रक्षांसि धर्मविघ्नकारीणि । सनेमि क्षिप्रमित्येके, पुराणमित्यन्ये । अस्मदस्मत्तः युयवन् यावयन्तु पृथक्कुर्वन्तु ।  
  किञ्च - अमीवाः रोगांश्च युयवन्नित्येव । आगत्य हिंसन्तीत्यमीवाः । मीयतेराङ्पूर्वाद्वप्रत्ययः, उपसर्गस्य च ह्रस्वत्वं निपात्यते । यौतेर्लेटि शपश्लुः, 'छन्दस्युभयथा' इत्यार्धधातुकत्वात् ङित्त्वाभावे गुणः ॥]

### मन्त्रः
वाजे॑वाजे ..  

#### टीका
वाजेवाजेऽवत वाजिन इति याज्या।   एचच्चोभयं देवस्याहंꣳ सवितुरित्यनुवाके व्याख्यातम्।

  - पूर्णमन्त्रपाठः  
- [ वाजे॑वाजेऽवत वाजिनो नो॒ धने॑षु विप्रा अमृता ऋतज्ञाः  ॥   
अ॒स्य मध्व॑ᳶ पिबत मा॒दय॑ध्वन्तृ॒प्ता या॑त प॒थिभि॑र्देव॒यानैः᳚  ॥

  - 10अश्वान् धावतोनुमन्त्रयते - वाजेवाज इत्यादिभिश्चतसृभिः । आद्या त्रिष्टुप् । 'वाजिनो नः' इति प्रथमपादान्तः ॥ वाजेवाजे अन्नेऽन्ने साध्ये वाजिनः अश्वाः अस्मानवत रक्षत तल्लम्भयित्वा ।   किञ्च - धनेषु अवतेति वनानि चास्मान् लम्भयत । हे विप्रा मेधाविनः यथा तद्रागिणः अमृताः अमरणाः ऋतज्ञाः सत्यज्ञास्सत्यवन्तः अस्य मध्वः मधुसदृशस्य घृतस्य पिबत । पूर्ववत्कर्मणि षष्ठी । नुमभावश्छान्दसः । पीत्वा च मादयध्वं तृप्यत । मद तृप्तियोगे, चुरादिरनुदात्तेत् । तृप्ताश्च यात गच्छत । पथिभिर्मार्गैर्देवयानैः देवा यैर्गच्छन्ति, तैर्मनोहरैः । कृदुत्तरपदप्रकृतिस्वरत्वम् । 'लिति' इति प्रत्ययात्पूर्वस्योदात्तत्वम् ॥]

### मन्त्रः
अ॒फ्स्व॑ग्ने॒ सधि॒ष्टव॒ सौष॑धी॒रनु॑ रुध्यसे ।  
गर्भे॒ सञ्जा॑यसे॒ पुनः॑ ।
#### टीका
अथावभृते प्रथमाज्यभागस्य पुरोनुवाक्यामाह—  १९६८ अप्स्वग्ने सधिष्टवेति।   हेऽग्ने ते तव साधिः सहो बलमप्सु वर्तते।   स त्वमोषधीरनुरुध्यसे व्रीहियवाद्योषधीरनुसरीस।   जाठराग्निरूपेण तत्स्वीकारात्।   अरण्योर्गर्भे स्थितः सन्पुनः पुनर्जायसे।  

### मन्त्रः

वृषा॑ सोम द्यु॒माꣳ अ॑सि॒ वृषा॑ देव॒ वृष॑व्रतः ।  
वृषा॒ धर्मा॑णि दधिषे ।  
#### टीका
अथ द्वितीयाज्यभागस्य पुरोनुवाक्यामाह- वृपा सोम द्युमामिति।   हे सोम त्वं वृषा कामानां वर्षयिताऽसि।   द्युमान्दीप्तिमांश्चासि।   हे देव यस्मात्त्वं वृषा वर्षयिता तस्मात्वं वृषव्रतो वर्षणनिमित्तं व्रतं कर्म यस्य स वृषव्रतः।   किंच यस्मात्त्वं वृषा वर्षयिता तस्माद्धर्माणि पुण्यानि दधिषे।   हे सोम त्वं वृषा धारयिताऽसि।
### मन्त्रः

इ॒मम्मे॑ वरुण ..

#### टीका
अथ वारुणस्य याज्यानुवाक्ययोः प्रतीके दर्शयति— इमं मे वरुणेति।   इमं मे वरुण श्रुधीति पुरोनुवाक्या।  

  - पूर्णमन्त्रपाठः  
[ - इ॒मम्मे॑ वरुण श्रुधी॒ हव॑म॒द्या च॑ मृडय ।   
त्वाम॑व॒स्युराच॑के ।
  - अथ 'ये कृष्णास्स्युस्तं वारुणं चरुं निर्वपेत्' इत्यस्याः पुरोनुवाक्या - इमं म इति गायत्री । श्रुधीति प्रथमपादान्तः ॥ हे वरुण इममस्मदीयं हवमाह्वानं श्रुधि शृणु । 'बहुलं छन्दसि' इति शपो लुक् । 'श्रुशृणुपृकृवृभ्यः' इति धिभावः । श्रुत्वा चाद्यैव मां मृडय सुखय । यस्मादहं त्वामवस्युः रक्षणमात्मन इच्छन् । 'क्याच्छन्दसि' इत्युप्रत्ययः । आचके आभिमुख्येन शब्दयामि प्रार्थये । कै गै शब्दे ॥
  - 'यावतोऽश्वान् प्रतिगृह्णीयात् तावतो वारुणान् चतुष्कपालान्निर्वपेत्' इत्यस्याः पुरोऽनुवाक्या - इमं मे वरुण श्रुधी हवम् इति गायत्री ॥ 'इन्द्रं वो विश्वतस्परीन्द्रं नरः' इत्यत्र व्याख्याता । हे वरुण इमं मे हवं आह्वानं श्रुधि शृणु । अद्यास्मिम् कर्मणि मां मृडय त्वामहं अवस्युः -रक्षणाय आचके आभिमुख्येन भजे ॥
### मन्त्रः
तत्त्वा॑ यामि ..
#### टीका
तत्त्वा यापि ब्रह्मणा वन्दमान इति याज्या।   एतच्चोभयमिन्द्रं वो विश्वतस्परीन्द्रं नर इत्यनुवाके व्याख्यातम्।  

  - पूर्णमन्त्रपाठः  
-  [ तत्त्वा॑ यामि॒ ब्रह्म॑णा॒ वन्द॑मान॒स्तदाशा᳚स्ते॒ यज॑मानो ह॒विर्भिः॑ ।  
  अहे॑डमानो वरुणे॒ह बो॒द्ध्युरु॑शꣳस॒ मा न॒ आयु॒ᳶ प्रमो॑षीः ॥

  - तत्रैव याज्या - तत्त्वेति त्रिष्टुप् ॥ हे वरुण ब्रह्मणा मन्त्रेण त्वामेव वन्दमानः स्तुवन्नहं तत्तदर्थम् । चतुर्थ्या लुक् । तदर्थमेव त्वां यामि भजे । यद्वा - तदेव त्वां यामि याचे । छान्दसोन्त्यलोपः, परस्मैपदं च । यजमानोपि सर्वस्तदेवाशास्ते हविर्भिश्चरुपुरोडाशादिभिः हे उरुशंस महास्तुतिक त्वमपि तामस्मदीयां विज्ञापनां इह कर्माणि अहेडमानः अक्रुद्ध्यन् बोधि बुध्यस्व । पूर्ववद्विकरणस्य लुक्, 'हुझल्भ्यो हेर्धिः', 'वा छन्दसि' इत्यपित्त्वादेव ङित्त्वाभावाद्गुणः, अन्त्यलोपश्छान्दसः । किम्पुनस्तत्प्रार्थनीयमित्याह - नः अस्माकं आयुर्दीप्तिमन्नं वा मा प्रमोषीः मा छेत्सीः तदर्थं विशं च रा[राष्ट्रं चा]वगमयेति भावः ॥
    -  तत्रैव याज्या - तत्त्वा यामि ब्रह्मणा वन्दमान इति त्रिष्टुप् ॥ इयमपि तत्रैव व्याख्याता । हे वरुण अहं ब्रह्मणा मन्त्रेण हविषा त्वां वन्दमानः स्तुवन् अहं त्वामभियाचे यजमानोऽपि तदेव हविर्भिराशास्ते त्वमपि तत्? अहेडमानः अक्रुध्यन् इह कर्मणि बुद्ध्यस्व । किंपुनः तत्? हे वरुण उरु शंसमानः अस्माकमायुर्मा प्रमोषीरिति ॥ ]

### मन्त्रः
त्वन्नो॑ अग्ने॒  ...

#### टीका
अथाग्निवारुणास्विष्टकृतः संयाज्ययोः प्रतीके दर्शयति— त्वं नो अग्न इति।   त्वं नो अग्ने वरुणस्येति पुरोनुवाक्या ।   

  - पूर्णमन्त्रपाठः  
  -  [ त्वन्नो॑ अग्ने॒ वरु॑णस्य वि॒द्वान्दे॒वस्य॒ हेडोऽव॑ यासिसीष्ठाः  ।  
यजि॑ष्ठो॒ वह्नि॑तम॒श्शोशु॑चानो॒ विश्वा॒ द्वेषाꣳ॑सि॒ प्र मु॑मुग्ध्य॒स्मत्  ।  
  - अथ त्वं नो अग्ने स त्वं नो अग्ने इति गायत्रीत्रिष्टुभौ ॥
क्वचिदाग्निवारुणे विनियोगो द्रष्टव्यः ।
प्रायश्चित्ते वा । तत्र प्रथमा - हे अग्ने विद्वान् सर्वार्थसाधनो वा यज्ञे स त्वं देवस्य वरुणस्य हेडः क्रोधः अनादरो वा पाशग्रहणादिकः नः अस्माकं अस्मत्संबन्धि अवयासिसीष्ठाः अपनय । अवपूर्वात् यासेर्ण्यन्तादाशीर्लिङि इडादावपि णिलोपश्छान्दसः । 'छन्दस्युभयथा' इति लिङ्वा सार्वधातुकत्वादिडभावो ङित्त्वं च । किं च – यजिष्ठः यष्टृतमः । यष्टृशब्दात् 'तुश्छन्दसि' इतीष्ठन् प्रत्ययः । 'तुरिष्ठमेयस्सु' इति तृशब्दस्य लोपः । वह्नितमः हविषां वोढृतमः शोशुचानः अतिशयेन दीप्यमानः । 'अभ्यस्तानामादिः' इत्याद्युदात्तत्वम् । ईदृशः त्वं विश्वानि वरुणव्यतिरिक्तान्यपि द्वेष्टॄणि वा रक्षःप्रभृतीनि अस्मत् अस्मत्तः प्रमुमुग्धि प्रकर्षेण मोचय । 'बहुर्लं छन्दसि' इति शपश्लुः ॥
### मन्त्रः
स त्वन्नो॑ अग्ने ॥ [48]  
#### टीका
स त्वं  नो अग्नेऽवमो भवोतीति याज्या।   एतच्योभयमायुष्ट आयुर्दा अग्न इत्यस्मिन्ननुवाके  व्याख्यातम्।  

  - पूर्णमन्त्रपाठः  
  - स त्वन्नो॑ अग्नेऽव॒मो भ॑वो॒ती नेदि॑ष्ठो अ॒स्या उ॒षसो॒ व्यु॑ष्टौ  ।  
अव॑ यख्ष्व नो॒ वरु॑णम् [72] ररा॑णो वी॒हि मृ॑डी॒कꣳ सु॒हवो॑ न एधि  ।  

- अथ द्वितीया - हे अग्ने स त्वं नः अस्माकं अवमः अविता भव ऊत्या गमनेन । यद्वा - ऊत्या रक्षणेन अवमः अर्वाचीनः प्रत्यासन्नो भव । अस्या उषसो रात्रेरवसाने प्रातरेव अस्माकं नेदिष्ठः अन्तिकतमः अस्मिन् दिवसे प्रातरेव अस्मत्पार्श्वमागतस्त्वमिदानीं तत्क्षणेनापि प्रत्यासन्नतरो भवेति । 'अन्तिकबाढ योर्नेदसाधौ' । किञ्च - रराणः अस्मदीये परिचरणे रममाण अस्माकं वरुणं वारकं वरुणप्रवर्तितं वा पापरोगादिकमवयक्ष्व नाशय । 'बहुलं छन्दसि' इति शपो लुक् । रातेः शानचि अन्त्यलोपश्छान्दसः, पूर्वपदाद्युदात्तत्वम् । तदर्थं वीहि भुङ्क्ष्व मृडीकं सुखहेतुमिदं हविः । किञ्च - नः अस्माकं सुहवः शोभनाह्वानश्च एधि भव । आह्वानप्रयोजनस्य सद्यस्सम्पत्तिः शोभनत्वम् । 'आद्युदात्तं द्व्यच्छन्दसि' इत्युत्तरपदाद्युदात्तत्वम् ॥]


अत्र विनियोगसंग्रहः—
वारुणाख्यप्रघासेषु याज्या अन्त्यानुवाकगाः।  
इद्राग्नी तिस्र ऐन्द्राग्ने मारुते तु मरुत्रयम्॥
अवोदु वाक्णे यागे कया के काययागके।  
अग्न आ देवा [ वा] संयाज्ये शं नो वाजे तु वाजिने॥
अप्सुद्वयं चावभृथेऽनुवाक्ये आज्यभागयोः।  
इमं तत्त्वा प्रधानस्य प्रोक्ते त्वं स त्वमित्यम्॥

संयाज्ये इति मन्त्रास्तु वि॑शतिः समुदीरिताः॥  

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे द्वितीयप्रपाठके  एकादशोऽनुवाकः ॥ ११॥  १९६९
वेदार्थस्य प्रकाशेन तमो हार्दं निवारयन्।  
पुमर्थांश्र्वतुरो देयाद्विद्यातीर्थमहेश्वरः॥  इति श्रीमद्विद्यातीर्थमहेश्वरपरावतारस्य श्रीमद्राजाधिराजपरमेश्वरस्य श्रीवीरबुक्कमहाराजस्याज्ञापरिपालकेन माधवाचार्येण विरचिते  वेदार्थप्रकाशे कृष्णयजुर्वेदीयतैत्तिरीयसंहिताभाष्ये  चतुर्थकाण्डे द्वितीयः प्रपाठकः ॥
